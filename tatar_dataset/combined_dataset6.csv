Poem
"Күңел китабы Язасыңмы, диләр, Нишлим, Карышып булмый йөрәккә. Калын томнар өчен түгел, Язам җанга кирәккә… Язасыңмы, диләр, Ә мин Укыйм гына бит аны — Күңелдә күптән язылган Иң газиз бер китапны…"
"Чигү чигәм Киергедә минем хисләр… Нечкә күңел – нечкә инә. Җепләр сайлыйм, Җепләр саплыйм, Чигү чигәм… Ак ефәккә бизәк иңә — Төсләр эзлим, Төсләр сайлыйм… Күктән миңа Нурлы дуга Төрле-төрле җепләр суза… Нинди кирәк, Менә кызыл, Менә яшел, сары, ал, ди, Теләгәнең сайлап ал син, Эзләп ал, ди, сорап ал, ди… Кулларымда нәзек инә, Ак ефәккә бизәк иңә… Газап чигәм, рәхәт чигәм — Күңелләргә чәчәк чигәм…"
"«Сөйләгәнең көмеш булса…» Сөйләгәнең көмеш булса, Тик тору алтын, диләр. Кайчак сүзнең алтыннан да Кыйммәтлеген белмиләр…"
"Сугыш беткән елны Сугыш беткән елны туганмын мин, Кояш җиргә балкып карагач. Мин туышка ямьле булсын диеп, Чәчәк атып куйган алмагач. Менә-менә кайтып керерләр, дип Ачык торган капка-ишеге. Көтә-көтә көтек булып беткән Ал чыбылдык япкан бишегем… Кырык эшен кырга куеп торып, Әти килгән мине алмага. Тотып кайткан сыңар кулы белән, — Ике куллап коча алмаган… Бәйрәм ашы, бәбәй ашы пешереп, Авылдашлар көтеп торганнар. Бик кадерле булдык микән әллә Сугыш беткән елны туганнар?.."
"Тәгәри китте йомгагым Тәгәри китте йомгагым, Күренмиме, агайлар?.. Йомгак эзләп йөгердек, Күпме кызлар, малайлар… Әкиятләрдән башладык Тормыш җебен сүтәргә. Туры килә җеп очын Тапкангача, күпләргә, Йомгак эзләп адашып, Күп сукмаклар үтәргә… Тәгәри китте йомгагым, Күрдегезме, агайлар?.. Йомгак эзләп барам мин, Юллар матур, абау ла…"
"Кулларыңда йөрәк җылысы Яшьлек эзләремә баса-баса, Мәктәбемә бүген юл тоттым. Таныш капка. Сулда – безнең каен, Һич онытмыйм сезне, онытмыйм. Дәрес бара… Заллар тынып калган, Китап-журнал тотып кулына, Тиздән укытучым ашыга-ашыга Каршы чыгар килер юлыма. Мин сагынып килдем бүген, сиңа Рәхмәтемнең иң-иң олысы. Куллар биреп күрешик әле, апам, Кулларыңда йөрәк җылысы."
"Кызлар җыры Кояш безгә, без кояшка Карыйбыз да көләбез. Ник икәнен сорамагыз, Тик үзебез беләбез. Ямансу зәңгәр кичләрдә Тын чишмәгә киләбез. Бер суга, бер айга карап Елыйбыз да көләбез. Ник икәнен сорамагыз, Тик үзебез беләбез…"
"Яшел урам Алда кояш, Алда юллар, Тирә-ягым яшел урман. Поезд чаба, ыргый алга, Ачык аңа яшел урам. Туган йорттан рөхсәт сорап Китеп барам ерак-ерак, Күп җирләрне урап-урап, Киләчәккә бәхет юрап. Китеп барам балачактан, Бергә үскән дусларымнан. Яшел яулык болгый-болгый Озатып калды яшел урам. Алда кояш, алда таңнар, Без менәсе текә таулар. Яшьлегемә – яшел урам, Шул урамда үзем торам…"
"Айлы кичтә Талгын гына бер моң менә Тау астыннан. Яшь бер егет ат сугара Ай астында. Җемелдәтеп чиләкләрен Ай нурында, Яшь бер сылу төшеп бара Тау юлыннан. Иярә ай яшь сылуның Эзләренә. Иярә ай яшь егетнең Күзләренә… Бу кем икән тау юлыннан Су ташыган? Бу кем икән ай юлыннан Сер ташыган? Чиләгеннән, йөрәгеннән Моң ташыган…"
"Каеннарның ап-ак күлмәге Каеннар гел кайгы көтә, диләр, Сагышланып гомере үтә, диләр. Дөрестерме кеше сүзләре… Каеннардан кайгы эзләдем мин, Тик тапмадым кайгы эзләрен мин, Каеннарның ап-ак күлмәге… Ә аларның сере җирдә икән, Ә аларның моңы җырда икән, Каеннардан шунда көнләдем… Каеннарны үбеп кочар идем, Каеннарга үзем охшар идем, Каеннарның ап-ак күлмәге…"
"Беренче кар Беренче кар… Кыймый гына басам. Яп-яңа кар Бик таныш та, Ләкин Онытылган, Сагынылган… Санап кына салам эзләремне Саклыгымнан. Салкыныннан түгел, Оялып аклыгыннан… Яп-яңа кар, ап-ак, назлы, Ипләп кенә Учларыма алам. Алларыма Тамчы-тамчы Көмеш тама…"
"Кышкы этюд Әй шук та соң җил, кар кызын Эләктереп ала да, Кочып нечкә билләреннән, Вальс бии һавада. Арып беткәч урамнарда Парлап биеп көнозын, Тирбәтеп ак тирәкләрдә, Йоклата ул кар кызын."
"Соңарган яз Быел язга әллә нәрсә булды: Апрель бетә – әле җирдә кар. Таң калдырып, ләкин тәрәзәмә Рәсем ясап үтте торналар… Яз җиткән ич, сизмичә дә торам, Һавалардан хәбәр алмасам. Яз килгәндә җиргә, ярар иде Торналардан соңга калмасам…"
"«Тирә-як тын, саф һава…» Тирә-як тын, саф һава, Яфрак-яфрак кар ява. Әнә инеш… Күпердә, Мамыктай кар өстендә, Тылсымлы эзләр кала… Инеш каралып тора, Ак энҗе тама суга, Эри дә юкка чыга… Юк, әйләнеп тамчыга, Ул олы юлга чыга… Күпер ап-ак, ак таллар, Юлларда бәхетле пар… Ап-ак кардан да аграк, Тамчы судан да сафрак Иң тәүге мәхәббәт бар…"
"Сине көтәм Алларымда ике кәсә Мөлдерәмә-мөлдерәмә, Бәхет тамчыларын саныйм, Йөздер әллә, меңдер әллә… Сине көтәм… Ике күзем тәрәзәдә, Мөлдерәмә, мөлдерәмә… Дүрт күз белән көтәм сине. Чын бәхетем синдер әллә, синме әллә, синме әллә?.."
"Синең күңел Җилләр төсле җитез була алам, Ләкин сине куып җитә алмам, — Җилдән җитез синең күңелең… Аккош төсле оста йөзә беләм, Әмма куркам, Синең күңел тирән Һәммә күлдән… Хисләреңнән мәрҗән тезәр идем, Түшләремне бизәр идем — Мөмкин түгел… Ефәк җептән нечкә синең күңел… Синең күңел гөлләр бакчасы шул, Әллә яшереп гөлләр өзимме?.. Юк, шул бакчада шытып бөреләнсәм, Чәчәк атсам иде үзем мин…"
"Ялгыш кына Ялгышып бер, күзләреңә күзем салдым — Төнсез калдык шуннан бирле, көнсез калдык… Иңнәреңә ялгыш кына башым салдым — Ниләр эшлик, башсыз калдык, ашсыз калдык… Ялгыш кына колагыңа бер сүз салдым — Икебез дә телсез калдык, өнсез калдык…"
"Күпме сөю кулларыңда Син озаттың мине Ерак юлга. Куллар кулда. Аерылышу… Гаҗәп, Ул да Учка сыя икән, Кулга Сыена икән. Күпме сагыш, Күпме сөю Кулларыңда… Бетмәс төсле сыеп Барыр юлларыма, Ташып чыгар кебек Хәтта җырларымнан. Күпме бәхет, Күпме сөю Кулларыңда…"
"Кайнар чишмә кебек Син гейзерларга — Кайнар чишмәләргә гашыйк. Минем хисләрем дә шулар кебек, Вакыт-вакыт Ургылалар тышка, Кайнап, ташып… Син бит кайнар чишмәләргә гашыйк…"
"Икеле-микеле Болыннарга чыксам – ромашкалар: Ап-ак ромашкалар Күзне камаштыра, Күзне алмаштыра: Сөя-сөйми, диеп, Килә-килми, диеп, Һаман саташтыра… Их, сез, икеле-микеле Шаян ромашкалар…"
"Кояш кәләше Туташ! Котлы булсын бу яз! Ике күзең – йолдыз, Йөзең – кояш. Дөнья сиңа гашыйк, Әнә җилләре Иркәләнеп куеныңа Сыенган. Кулыңдагы сирень гөлләре Бәхетеңә гүя сөенгән… Лепер-лепер килеп, яфраклар Синең белән генә серләшә. Ахры, дөнья бөтен шатлыгын Гашыйкларга гына өләшә… Кызыгам, кызыгам, Хәтта көнләшәм, Бу яз сиңа Шундый килешә. Кояш таҗы балкый башыңда, — Әйтерсең син — Кояш кәләше…"
"Нинди көчләр?. Әле кайтып төшәм, сагынып, сиңа, Әле китеп барам яныңнан. Язын сулар тулып ташкан сымак, Ерагаеп көзен ярыннан. Әле ераклардан тыңлыйм сине, Әле колагыма җырлыйсың. Бер ерактан, бер якыннан мине Сагышларга нигә чорныйсың?.. Әле юллар төшә арабызга, Әле бер сукмактан янәшә Тып-тын гына икәү барабыз без, Тик йөрәкләр нидер сөйләшә… Аерылып таңда офыгыннан, Кич кавышкан кояш шикелле Китәмен дә кабат кайтам сиңа, Нинди көчләр мине сихерли?.."
"Җилгә суздым Гөлләр бәйләдем дә җилгә суздым, Хуш исләрен илт, дип, иркәмә. Кагылып киткән төсле булды кулың, Рәхмәт, җаным, диеп, җилкәмә… Гөлләр бәйләдем дә сиңа суздым, Күзләреңнән назлар эзләдем. Тик нигәдер җавап ишетмәдем, Җилгә очты, ахры, хисләрем…"
«Бикәң буласым килә…»
"Р…гә Бикәң буласым килә, Иркәң буласым килә. Җилләреңә буйсынырлык Җилкән буласым килә… Йә колың булыр идем, Уң кулың булыр идем. Сагышлы, моңлы сазыңның Бер кылы булыр идем… Көнең булсам икән мин, Төнең булсам икән мин. Туфрагыңда тамыр җәйгән Гөлең булсам икән мин… Бикәм, дип дәшүләрең, Иркәм, дип дәшүләрең. Тутырып-тутырып карамадың, Әллә читләшүләрең…"
"Урамнарда күбәләк кар… Карлар яуган саен искә төшә, Үпкә тотмыйм күптән аларга. Кардан туплар ясап, бик еш безне «Утка тота» иде малайлар. Урамнарда тагын күбәләк кар, Кем яратмый карлар яуганын… Тик нигәдер арттан малай-шалай Карлар атып, үртәп калмады…"
"Ә син җырдан сора Ямьсез, дисең, дөнья, Алсу төсләр Тик җырларда гына, ахрысы… Ә син менә уян кояш белән, Күрер өчен ал таң яктысын… Таһир-Зөһрә кебек сөешүләр Хыял гына, дисең, тик бары да… Ә син җырдан сора, әйтми калмас, Халык серен сала җырларга…"
"Ул чакта Алда нинди олы бәхет булган, Кем уйлаган аны ул чакта,— Яңакларны куеп яңакларга, Сөйләшербез диеп бу хакта. Алда нинди рәхәт торган безнең, Хыялландык микән ул чакта, Утырырбыз диеп, чыбык ташлап, Икәү бергә яккан учакка… Алда олы бер юл көткән икән, Таралсак та төрле сукмактан, Йөрәкләр дә бергә типкән икән, Тоймаганбыз гына ул чакта… Безне алга бер моң дәшкән икән, Килде микән башка шул чакта, Агылырбыз диеп, бер җыр булып, Икебез ике ташкын булсак та…"
"Яшереп тормыйм… Син мине кабат яшәрттең, Син мине кышын яшьнәттең, Син мине әллә нишләттең, Мин башым җуйдым бугай. Син миңа канат ялгадың, Яңарып китте як-ягым, Сәбәбен хәзер аңладым, Мин гашыйк булдым бугай… Яшереп тормыйм оялып, Син минем яшьлек хыялым, Соң гына шулай уянып, Гел чынга аштың бугай. Күңелнең күгәргән кылын Тибрәтеп җибәрде моңың. Бүленеп калган бер җырның Син юлын ачтың бугай…"
"Бишек элдек Бишек элдек бүлмәгә, Бии-бии тирбәлә. Күрше-күлән, дус-ишләр Килде бәби күрмәгә, Калмады бер килмәгән. Кояш элдек бүлмәгә… Тәрәзәдән ай кергән, Шул кояшны күрмәгә…"
"Яңа җыр Ак биләүгә бәби биләдем мин — Җир-әнкәйгә тәүге бүләгем. Ак биләүгә салып хисләремне, Җырлый-җырлый теләк теләдем. Ул җыр туды бүген, Әлегә хәтле Көйләп йөргән бөтен көйләрне Оныттыра язып яулап алды, Баштанаяк Мине биләде. Шул яңа җыр аша килдем бүген Икенче кат үзем дөньяга. Җиһан башка сымак, Тәрәзәмнән Гаҗәпсенеп үзгә көн бага… Кояш җиргә алтын каләм белән Язып куйды: Тагын бер ана…"
"Учаклар ягасым килә Чит учаклар тирәсендә Күп җылындым, мин әле Учаклар ягасым килә Җылытырлык җилләрне… Учаклар ягасым килә Очкынланып үрләрлек, Йолдызларга тоташырлык, Балкытырлык үрләрне. Ягасым килә учаклар Һәр юлчыны дәшәрлек. Сүнәргә түгел, гомергә Ялкынланып яшәрлек…"
"Чишмә эзлим Су алырга төшсәм тау астына, Бу ни хикмәт: чишмә югалган!.. Улаклардан ташып моң түгелә, Тирәкләргә сагыш уралган. Юл буена җырлый-җырлый килгән Чиләкләрем тынып калдылар. Төсе китте гүя көянтәмнең, Бизәкләре тоныкландылар. Чишмә эзләп киттем тау юлыннан, Сусыз ничек кайтыйм авылга? Мөлдерәмә сулы чиләкләрне Иңнәремә хәтле сагынган… Йә табармын шундый татлы чишмә, Йотылып-йотылып һәркем эчәрлек. Йә табармын шундый серле бер җыр Чишмәләрнең телен чишәрлек…"
"Үземә кайтып төштем Тагын кайтып төштем үземә, Мин үземне үзем сагынып. Ничәнче кат инде адашып, Ничә тапкыр инде абынып. Ялыктырды чит-ят гадәтләр, Гарык итте ашы-табыны. Бушка узган күпме сәгатьләр, Ятлар почмагына табынып. Кайтып төштем тагын үземә, Арып-талып, әмма бушанып. Соңгы кабат, бүтән китмәскә, Үз-үземә тәмам ышанып. Ахры, кайтып төштем үземә, Сусап, сырхаулардан арынып. Ятсынасыз, беләм, үзем дә Мин үземне көчкә таныдым…"
"«И бичара, мескен адәм…» И бичара, мескен адәм, Тудың ни пычагыма? Төшмәгәч тә, янмагач та Мәхәббәт учагына… Тәмуг шул ул, янармын, дип Шүрләдеңме сөяргә?.. Бер оҗмахын күрер өчен, Мең кат риза көяргә…"
"Дуслар эзләдем Чыксам әгәр яңа сәфәргә, Озаккамы яки тизгәме, Җырларыма кушылып җырларлык Җанга якын дуслар эзләдем. Һәрбер юлның таптым үз ямен, Һәр коеның тойдым үз тәмен. Дуслар җаны миңа – үз җаным, Дуслар хәле миңа – үз хәлем… Үлчәүләргә хисне салсалар, Изгелекне тартыр бизмәнем… Күңелем бары шуны теләде — Дусның миннән җаны бизмәвен. Чыксам әгәр яңа сәфәргә, Озаккамы әллә тизгәме, Унга берме, әллә йөзгәме, Дуслар, бары дуслар эзләдем."
"Туган йорт ишеге И кадерле ишек, сиңа кайттым, Арып-талып ерак юллардан. Син бит исән йөреп, исән кайт, дип, Изге теләк теләп чыгарган. И кадерле ишек, туган бишек, Хәсрәт тулы капчык ассам да, Сиңа кайтам, беләм, ачыласың, Җиде төндә килеп каксам да… Шатлык төяп кайттым әле бүген, Аяк атлавымнан таныдың. Ә мин синең шыгыр-шыгыр килеп Ачылуыңа тикле сагындым. Йөрәгемә салып саклап йөрдем Киткән чакта биргән ачкычың. Тәрәзәдән күреп, әнкәй чыккан, Гәрәбәдәй сары баскычы…"
"Әни йоклый Әни йоклый… Төшләренә аның Кыз чаклары, бәлки, кергәндер. Сагынып-сагынып безгә сөйли торган Ал күлмәген киеп йөргәндер… Уянгач та әле серле генә Үзалдына шуңа көлгәндер… Әни йоклый… Җилләр исми тора, Тавыш-тынсыз ачыла ишекләр. Йоклаганын сизеп әбкәсенең, Сабый тынган хәтта бишектә… Әни йоклый… Сабыр гына аны Көтеп тора үзенең эшләре. Талгын гына бер рәхәткә чумган Шул тынлыктан өйнең эчләре…"
"Яшәгән саен Тора-тора тоям яшәү тәмен, Тормыш мине көн дә яңарта. Гомер иткән саен арта гамем, Гамем арткан саен яратам… Тора-тора тормыш мавыктыра, Иң кызыгы әле алда, ди. Чирен бирә-бирә савыктыра, Ымсындыра, ләкин алдамый… Торган саен дөнья гашыйк итә, Һәр мизгеле аның могҗиза. Тик бер серен фәкать ачсам да мин, Бик бәхетле шуңа – мең риза… Яши-яши арта тормыш кадере, Кояш мәңге үзенә карата. Мин яшәгән саен гаҗәпләнәм, Гаҗәпләнгән саен яратам…"
"Йөрәксенмәвең… Кирәксенмәвең түгел бит, — Йөрәксенмәвең! Хуш! Киттем! Җаным бизде, Күңелем суынды. Ярый әле, янда – якын дуслар, Шулар җылысына сыендым. Кирәкмәсәм, Көн дә күрмәс идең, Турыбыздан үтеп Йөрмәс идең, Йөрәгеңне яньчеп, йомарлап… Сөя торып — Хисне буарга… Күрә торып — Күзне йомарга… Ах, кыендыр яшәү Андыйларга, Куркып йөргәч, Иркен суларга… Төкер дә кит инде шуларга!"
"Ак мендәрем Ак мендәрем, Бар белгәнең Йокла да йокла, дию. Күрмәгән син, ишетмәгән — Бар бит дөньяда сөю… Ачык күзем, Син берүзең. Мин сиңа иптәш инде… Төннәрендә күкрәгеңә, Белмим, күпме яшь иңде… Бәлки, мин дә Мәхәббәтнең Мөнбәренә менәрмен, Менәрмен дә мендәремә Бу хикмәтнең серләрен Гомер буе чәчми-түкми Сөйләрмен дә сөйләрмен…"
"Тимәгез лә җанга… Тимәгез лә җанга вак сүз белән, Миңа тургайларның сайравын, Җырлый-җырлый болын-тугайларда Печәнченең чалгы кайравын Ишетү мең-мең тапкыр кадерлерәк, Кирәгерәк – ул җир авазы. Беләсегез килсә, ул – шагыйрьнең Үзенә бер суы-һавасы, Үзенә бер шифа-дәвасы… Хак сүзгә мин үпкә тотып йөрмим, Күпкә түгел, кызып китсәм дә; Кешеләргә сузам уң кулымны, Таш сакламыйм куен кесәмдә… Тимәгез тик җанга вак сүз белән, Болай да бит вакыт тарлыгы… Мин тыңлыйсым килә аксакалның Дөньялыкта җыйган акылын."
"Хуш, сихерле бакча Хуш, сихерле бакча, Исергәндә Хуш исеннән чәчәкләреңнең Белмәгәнмен икән Кырда үскән Кырыс, әче исен әремнең… Туфрагыңа синең калды иңеп, Эч серләрем, яшьлек эзләрем. Ядкяр итеп зәңгәр гөлләреңнең Төсен алып китә күзләрем. Хуш, сихерле бакча, Бөтенләйгә, Кабат сиңа кереп йөрмәмен. Кайтмам инде, бер кат сахраларда, Далаларда тойгач җир ямен. Еллар узгач, яннарыңнан синең Бер үтәрмен әле әйләнеп. Син калырсың яшьнәп, яшьлегемнең Яшел аты төсле бәйдәге…"
"Кайтып киләм Кайтып киләм. Юл читләре яшел келәм. Йөгерә-йөгерә, бер кыз миңа каршы килә. Менә-менә кочагыма атылып керә… Юк, туктамады, узып китте, көлә-көлә. Күбәләкләр кунып калган күлмәгенә… Толымыннан эләктереп алсаң икән, Ефәк тасмаларын урлап калсаң икән. Кайтып киләм… Печәннәрнең җиткән чагы. Кыймый гына каршы килә бер кыз тагы… Иңнәренә чәчелеп киткән чәчкәйләре, Кулларында күк кыңгырау чәчкәләре. Йөгереп барып, үзен кочып алыйм микән? Әллә танытмыйча, качып калыйм микән?.. Кайтып киләм, Алан аша юлым тагы… Җиләкләрнең янып-янып пешкән чагы, Шук җилләрнең итәкләрдән үпкән чагы… Ә хисләрнең гөлләрдән дә нечкә чагы… Яшел юллар буйлап кына барсаң икән, Йә шул еллар уртасында калсаң икән… Кайтып киләм, Болыннарда – эскерт-кибән. Эңгер-меңгер, Каршы килә тагын кемдер… Арып-талып, уйга калып Кайтып бару. Басуларда җитеп килә Иген-тару…"
"Көзләргә кереп барыш Ваемсыз чакларым узды, Талымсыз чакларым да. Уйланып калдым бер мәлгә Көзге юл чатларында… Бу юлдан күпләр үткәндер, Алар бәхетле микән? Язларым килә озатып Кайларга хәтле икән?.. Ак-караны аермаган Гамьсез көннәр бар иде. Миңа калса, төн кап-кара, Ә иң агы кар иде… Сүз кадерен белми торып, Җыр кадерен кем белгән, Туфрак тәмен белгәнгәдер, Таллар җиргә иелгән… Гел алдында торса бар да, Буйлар ерак үрелми. Кеше кадерен аңламыйча, Үз кадерең күрелми… Еллар өс-баш алыштыра, Дөнья көн дә яңара… Каршымда, алга чакырып, Утлы усаклар яна. Серләрен төйнәп язларның, Көзләргә китеп барыш. Орлык серләрен саклый күк Өлгереп җиткән арыш… Җиләген җыеп җәйләрнең, Көзләргә кереп барам. Ачырак төсле шул әле Кызарып пешкән балан… Йөрәгемдә җәйге җырым, Яз нуры күзләремдә. Шуңадыр керәм ашкынып Алкышлы көзләремә…"
"«Пешеп өлгергән чагым…» Пешеп өлгергән чагым, Кайчак ялгыш адым ясап, Кеше көлдергән чагым… Яшен уйнаткан чагым, Артык туры әйтеп ташлап, Нәфрәт уяткан чагым… Инде еракта чагым, Һәр җырымда мине танып, Һәр юлымнан мәгънә табып, Дусны елаткан чагым…"
"Без хатын-кызлар ич… Без хатын-кызлар ич… Яшьлектә генә ул Кычкырып көләсең, Үкереп елыйсың — Беркемнән яшереп тормыйсың. Күңелең шар ачык — Чаршау да, пәрдә дә Кормыйсың… Яшь чакта тормышың Төп-төгәл, түгәрәк. Ә үзең — Гөлләрдән яралган Бер гамьсез күбәләк… Без хатын-кызлар ич… Яшьлектә генә ул Өлеш юк, бүлеш юк, Шобага салыш юк, Жирәбә тотыш юк, Үлчәүләр тип-тигез — Отылу, отыш юк… Без хатын-кызлар ич… Бүгенге ул нәрсә — Без алга, иртәгә Йөз тотып яшибез. Бүгенгә дәшмибез. Кайвакыт сагаеп, Саргаеп китсәк тә, Яисә өметләр Киселсә кисәктән, Юк әле бирешү, Бирешү эшмени! Без кабат дөрлибез, Янәдән яшьнибез. Без хатын-кызлар ич, Көтәбез, Ышанып яшибез!.."
"Сөю турында… Сөю, яратулар турында Сөйләр булсаң, саксыз орынма… Хисләр гүя нәзек пыяла — Кагылдыңмы, хәзер уала… …Мәхәббәтнең була төрлесе, Мәхәббәтнең була олысы. Бер җавапсыз калса шунысы — Башны ташка орып елыйсың… Тыеп хисне, йомып йөрәкне, Онытырмын, диеп көтәсең. Төшкә керсә – уянып китәсең, Үзен күрсәң – тагын бетәсең… Бу бик күптән үткән эш инде, Минем күңел хәзер бушаган… Үзең сөйләгәнгә әйтүем, Синең хәл дә шуңа охшаган…"
"Үзгәрү Үзеңне дә хәтта танымаслык Итә икән вакыт берзаман. Гомер баскычларын саный-саный, Үргә менәм. Туктыйм. Кузгалам. Үзгәргәнсең, диләр танышларым, Озаграк күрми торсалар, Ә мин аны сизмәгән дә сыман, Бара бирәм алга, юл салам… Җирдә кеше төпле үз урынын Табу өчен яши, эзләнә. Шуңа, ахры, айлар-еллар аша Үзенә генә охшап үзгәрә…"
"Шигырь турында Шигырь кайчан әйбәт була? — Аңлаганда. Охшамаса кабатлау йә Алдаганга… Йөрәгеңә керсә дус-иптәшең кебек, Бәгыреңне үтсә телеп, яшен кебек. Шигырь шунда әйбәт була — Көйләп торса, Укып чыккач, күңелеңне Биләп торса. Шәп шигырьнең, турысын әйтим, Бер ягы бар: Рухландыра, гүя тылсым Таягы бар…"
"кемгә – нәрсә Киңәш бирде берәү чын күңелдән: «Әзмәвердәй, тимер өзәрлек Көчең булса гына, шигырь яз, – дип, — Хәлең бармы шуңа түзәрлек?» «Ир-атларга карап, үрнәк алсаң, Алар чыдам, алар куәтле… Чирли-чирли җәфаланма бер дә, Нәрсәң җитмәгән ди ул хәтле?.. Өрлек кебек егетләргә генә Хас нәрсә ул язу – авыр бит… Өрсәм, очып китәрсең дип куркам, Бар, буталма монда, ары кит…» Рәхмәт инде, сүзләрең хак, тик бит Көч беләктә түгел – йөрәктә. Сыный-сыный яшим үз көчемне. Миңа менә нәкъ шул кирәк тә!.."
"Без һаман шулай идек… Их! Без чана шуа идек, Ә таулар шома иде. Үзебез шома булмадык, Ялгышлар шуңа иде… Үрләрдән шуа идек, Җилләрне куа идек. Җилкуар булып үсмәдек, Көн дә эш туа иде… Бозлардан шуа идек, Башларны җуя идек. Тик башсыз булып йөрмәдек, Һәрвакыт уяу идек… Без нәрсә белә идек: Егылсак көлә идек. Чанасыз да шуа идек, Без һаман шулай идек…"
"Атылмыйча калган ук өчен Дуэльләргә кызлар чакырмаган, Халык белми андый хәлләрне. Атылмаган нәфрәт булып җилгә Очып киткән зәңгәр шәлләре… Аткан уктай ләкин бәгырьләрне Уеп кергән йөрәк җырлары. Нәкышләргә иңеп калган алар, Өзелсә дә сулыш, тыннары… Дуэльләргә чакырмаган кызлар, Намусларын аклар өченгә. Бәргәләнеп сыкранса да җаннар, Сулыгып-сулыгып тынган эченнән. Тамакларда төер булып калган Соңгы сүзне кайдан эзләргә? Киерелгән җәядәге уктай Төбәлгән ул кара йөзләргә… Күпме язмышларга батып кергән Салкын хокуксызлык хәнҗәре. Эчтән генә тынып калган, димсең, Зиләйлүкләр, Зөлхиҗәләре?! Юк, гасырлар аша килгән бер моң, Адашмыйча саклап үз көчен. Кайтарырга теләп гүя үчен, Атылмыйча калган ук өчен. Дуэльләргә кызлар чакырмаган, Ул килешми безнең халыкка. Җырларында дәшә алар һаман Мәхәббәттәй горур хаклыкка!"
"Мин булып Без дөнья хәлен беләбез, Дөнья безнекен белә. Яшь аралаш көнгә карыйм, Мин булып кояш көлә… Сүнмә син җилдә, яңгырда, Ялкыным, дөрлә генә! Мин булып мәхәббәт кергән Берәүнең йөрәгенә… Мин булып җиргә береккән Мәңгелек сөю көче. Мин яшим шуның хакына, Мин шуңа күрә кеше…"
"Дәвамы бар Кеше белән көтмәгәндә очрашу бар, Күңел тартып һәм җан атып дуслашу бар. Тик бу бәхет күпкә түгел, узып китә. Очрашуның яман ягы – хушлашу бар… Йөрәгеңә оя кора сагыш кошы, Гаҗәп, ләкин сагышның да бер тәме бар… Ярый әле, бу чирдән дә була терелеп, Дәвасы шул: һәр дуслыкның дәвамы бар… Яши кеше, тыныч сымак тыштан гына, Ә эчендә гомер буе бер гаме бар: Иртәгегә ашкынмаса бүгенгесе, Бу дөньяның ни мәгънәсе, ни яме бар? Яши бәхет, яши һаман өметләнеп, Җирдә әле ризыгы бар, тәгаме бар. Газап булыр иде яшәү хәтта бер көн, Ярый әле, киләчәге, дәвамы бар!.."
"Хакыйкать Сулар ага, еллар ага, гомер ага… Җир үзе дә бер искерә, бер яңара. Үзгәрәләр кешеләр дә, нигезләр дә, — Бертөрлелек сыя алмый бу дөньяга… Һәммә җисем сайланышта, үзгәрештә. Тик бер нәрсә кала мәңге бер рәвештә: Ул – ХАКЫЙКАТЬ! — Бүгенгеме, кичәгеме — Аерма юк! Без табынган бу изгелек ни зурлыкта, Без соң аның бөтенеме, кисәгеме?.. Тик хакыйкать бүленмәгән өлешләргә — Ваклап булмый аны алтын-көмешләргә!"
"Сөйлә әле, әти… Сөйлә әле, әти, оныгыңа Малай чакта күргәннәреңне. Бөтерелеп шартлап торган озын Чыбыркылар үргәннәреңне… Сөйлә әле, әти, яшьлегеңне, Кызык хәлләрне күп күргән сез. Ничек итеп яшь-җилкенчәк килеш Бергә колхоз төзеп йөргәнсез… Сөйлә әле, ничек Чаллы аша Казан каласына укырга Киткәнеңне, тагын сөйләче бер, Ничек итеп аны онытырга… Сөйлә әле, әти, беренче кат Балаларга дәрес биргәнең. Ничек итеп беркөн ул дәресне «Сугыш» дигән дәһшәт бүлгәнен… Авыр булса әйтмәсәң дә ярый, Җәһәннәмгә чыгып киткәнең… Үзем сөйләрмен мин ул көннәрнең Ахыры нәрсә булып беткәнен… Үзем сөйләрмен мин кайтканыңны, Яраланып аннан аягың… Син класска аксап килеп кергәч Төшеп киткән култык таягың. Пырхылдашып кызлар көлешкәннәр — Усаллыктан түгел, бала бит… Син сөйләгән идең никтер шуны, Әллә ниләр истә кала бит… Сөйлә әле, икс, игрекларның Ничек чыга идең очына. «Галим абый» булып калганыңны Һәрбер балаң, һәр укучыңа… Сөйлә әле, әти, «бабай» булгач Баштан бөтен үткәннәреңне. Без үскәндә илдә ниләр булып, Ничек дөнья көткәннәреңне…"
"Ике шинель Ике шинель чөйдә, безнең өйдә. Берсе иске, тетелеп беткән, бик күптәнге. Һичкем кими аны, гүя тып-тын гына Сөйләп тора үзенең данлы юл үткәнен. Сугыш исе сеңеп калган бу шинельгә, Дару катыш дары исе, төтен исе. Китергәнгә җиңү язын безнең илгә, Тотабыз без аны тарих төсе итеп. Икенчесе – энә-җептән чыккан яңа, Күрше егете армиядән кайтты ялга. Күрешергә кергән менә безнең янга. Ике шинель чөйдә, безнең өйдә. Берсе тузган, зур юл узган, берсе – яңа… Утны-суны кичеп кайткан карт шинельнең Әйтәсе бер изге сүзе бар күк аңа…"
"Мамай курганы Дастаннарга гына сыеп бетмәс Җир-ананың бөтен күргәне. Дастаннарга керми калган сүзне Әйтте миңа Мамай курганы. Мәңгелекнең керфек кагуында Кешелекнең авыр бер чоры. Ул көннәрдә кояш йөзенә дә Чыккандыр, дим, дөнья борчуы… Табынырга килдем бүген монда, Изге кыя – изге һәйкәлгә. Һәрбер тузан бөртегенә хәтле — Үзе бер җыр, үзе хикәя… Сакта тора Ватан-ана хәтере, Йөри һаман сугыш өрәге. Белмим, җиргә мондый һәйкәлләрнең Булыр микән кабат кирәге?! Идел буйлап илне карап йөрдем, Иелеп суын эчтем Иделнең. Үпкән кебек булдым күмелеп барган Яраларын газиз илемнең."
Көтә ана
Сугышта хәбәрсез югалган улы Нәҗипне
"зарыгып көтүче Марзия әбигә багышлыйм Чыгып киткән чакта, Нәҗибенә Тулыр-тулмас иде унҗиде. Шул китүдән суга төшкән төсле Хат-хәбәрсез булды Нәҗибе… Ничә кояш алыштырды күкләр, Күпме күлмәк үзе яңартты. Бу чәчләрен еллар гына түгел, Хәсрәт уты җем-җем агартты. Кулларында – нечкә инә-җебе, Уйларында – төпчек Нәҗибе. Суга төшкән кебек юкка чыкты Көрәшләргә киткән Нәҗибе… Көтә ана. Тормасын, дип, каплап, Күчереп куя тәрәз гөлләрен. Мин үлгәнче кайтыр, бәлки, диеп, Төшләр юрап көткән көннәре… Ярылып чәчәк аткан яраннары — Яралары кебек күңелнең. Унҗидедә киткән оланнары Ятып калган яуда Кименең. Канат кагып, илгә язлар килә, Чәчәк ата гөлләр җир тулып. Үсмер генә килеш киткән уллар Җиңү яулап кайта ир булып. Көтә ана, төйнәп сабырлыгын, Хәбәр китерер диеп яз ае. Кайта Нәҗипләре аналарның Ерак еллар аша яз саен."
"Ышаныр идем Кеше ышанмас сүзне Хак булса да сөйләмә… Халык әйтеме Хак булса да ышанмыйлар Кайчак кеше сүзенә. Ялган, дип ягалар кара Сөттән ару йөзенә… Дөрес сүздән дә көләләр, «Тузга язмаганны» дип. Сөйлә чынга охшаганын, Ичмасам, ялганның дип. Ялварып телим эчемнән: Бирмә шул бәлаңне, дим; Тузга язылган ялганнан Саклый күр бәндәңне, дим… Ә үзем әкияткә дә Ихлас ышаныр идем. Дөп-дөрес кырыс чынлыктан Бераз бушаныр идем…"
"ярый әле Ярый әле җирдә шагыйрьләр күп, Юкса аның бик күп серләре Чишелмичә калган булыр иде, Төзәлмичә – бик күп чирләре. Ярый әле җирдә кешеләр күп, Юкса һәрбер шигырь юлында Укыр идең күпләр өчен күптән Ачылып беткән серләр турында…"
"Ватан урамы Кояшыңны сузып кочагыма, Диңгезеңне җәеп юлыма Каршы алган идең, Болгария, Эреп киткән идем җылыңа. Җимешеңдәй татлы икән сүзең, Суларыңдай саф күз карашың. Иркәләдең мине, әниләр күк Назлагандай сабый баласын. Күңелемә ятып, сеңеп калды Күркәм гадәтләрең, көйләрең. Хуш исләре белән һушны алды Хушбуй ясый торган гөлләрең… Поезд әле синең җирдән бара, Тәгәрмәчләр бии болгарча. Шигыремә килеп керерсең дип Уйламаган идем моңарчы… Болгария, гүзәл Болгария, Күмелгәнче яулык болгармын. Калдырдым күк синдә йөрәгемне, Моңнарына төреп Болгарның… Балкып озатып калды Балкан иле, Әллә ничә телдә макталып. Варна – Мәскәү юлы, ә мин аны «Ватан урамы» дип атадым."
Варна – Мәскәү
"Идел вальсы Казан утларын, Сабантуйларын, Идел акчарлагын күрергә Кил син, кил безгә — Идел-диңгезгә, Дуслар булып калыйк гомергә. Казан яклары, Идел ярлары Онытылмый бер керсә күңелгә. Бик күп илләрдә, Төрле телләрдә Сәлам, диләр, сәлам Иделгә. Идел – сердәш ул, Идел – иптәш ул, Юл чыкканда Идел – җыр башы… Туар таңнарга Каршы барганда Идел булсын, Идел юлдашың."
"Уйлану Тәпи йөрер чагы җиткән, Идәнгә төшкән бала. Тирбәтеп, назлап үстергән Бишеге кемгә кала?.. Газиз әнкәмнең әнкәсе Толымын үргән тарап, Учымда – талир тәңкәсе, — Бу төсе кемгә кала?.. Көрәген куеп бер читкә, Ил карты уйга кала: Чишмәсен казыды, суын Эчәргә кемгә кала?.. Бер-бер артлы оланнарны Үзенә тартты кала. Ата-баба гомер иткән Төп нигез кемгә кала?.. Тергезеп торганда гына, Учаклар дөрли, яна. Тукайлы, Такташлы иткән Бу телем кемгә кала?.. Җайга искән җил көенә Уйга талган киң дала: Бу тынлык – кемнәр кулына, Бу киңлек кемгә кала?.. Нурларга манчылган офык, Төн ишеген таң кага. Без китәрбез шәфәкъ байгач, Ә кояш кемгә кала?.. Һәр мизгел көтә күк җавап, Замана сорау ала: Бу тормыш – кемнәр иңенә, Бу дөнья кемгә кала?!"
"Соңарма! Җиткән! Күп язылды «Алсу таңнар, саф инешләр, пешкән җимешләр»… Төптән уйлар вакыт: Барсыннан да Мәхрүм калса кинәт, Җир нишләр?.. Диңгезләр күп, Әмма янгын чыкса, Сүндерергә суы җитәрме? Хак сүзләр күп, Әмма тынлык басса Бар дөньяны, көче җитәрме, Кыймылдатып телен, Җир-ананың Карт Кояштан гафу сорарга?! «Саклый алмадың» дип батса кояш Һәм онытса кабат чыгарга?.. Кемгә дога укып табыныр җир, Кемнән шунда шәфкать сорарга?! Җавап эзлә! Ашык! Соңарма!"
"Идел улы Ник дулкыннар шауламасын, Идел ич ул, киң ич ул… Идел буйларында туган Якташыбыз Ильич ул. Ник җилкәннәр җилкенмәсен, Давыл ич ул, җил ич ул… Иделдә җилкән киергән Идел улы Ильич ул. Хыяллары, эше белән Мул Иделгә тиң ич ул… Шул Иделне иңле иткән Идел улы Ильич ул!.."
Син җырлаган чакта
"Илһам Шакировка Син җырлаган чакта тынып калам, Кузгалырга кыймыйм урынымнан. Адашам мин кереп моңнарыңа, Әйтерсең лә алар кара урман… Һәммә нәрсә җырлый, бер мин җылыйм, Бар дөньямны күмә синең моңың. Мин әсирең шунда, мин – бер колың, Аңлаталсаң аңлат серен моның… Син җырлаган чакта, дөнья гүзәл, Авырлыклар килсә, аңа түзәм. Бер канатсыз киңлекләргә очам, Бер корабсыз дәрьяларны гизәм…"
"Чормадагы кече сандыгым Беркөн шулай чормабызда торган Кече сандыгымны хәтерләп Менеп киттем. Эзләп таптым үзен. Тотмаганмын инде кадерләп… Сөртеп ташладым да еллар буе Өсләренә кунган тузанын, Утырдым мин анда шактый озак, Сизмәдем дә вакыт узганын… Утырдым мин күрешеп үзем белән, Яшьлек сәхифәсен актарып… Искә төште япь-яшь чакларым, Ниләр генә анда тапмадым… Үсмерчакның иң саф хатларын, Күңел дәфтәрләрен, шигырьләрем, Онытылып беткән эч серләрем, — Яшьлегемнең бөтен ядкярен. Истәлекләр монда, «тарихлар», Кемнәргәдер үпкә сүзләре, Иң беренче сагыш эзләре… Яшерен генә гыйшык тотып йөргән, Утлар йотып йөргән көннәрем, Үзенә күрә тирән уйлар уйлап Йоклый алмый яткан төннәрем… Чормадагы кече сандыгым!.. Яшьлегемне шундый сагындым… Берсенә дә тимим, изге сандык! Ертып атып, утта яндырмыйм… Хисләремне минем кузгатсаң да, Шул урыныңда сине калдырдым…"
"Көзге хатирә Көзнең матур бер вакытын сагынам, Мөмкин түгел истә калмаска. Арыш-бодай киптергән чак, җәеп Өйдә суккан буй-буй паласка… Җиргә төшеп кунган дәү кош сыман, «Җимен» көтеп тора тегермән… Кайберәүләр инде яңа оннан Ипиен дә салып өлгергән. Урамнарга чыккан тәмле исе, Ил куана җирнең сыена… Шул ипине манчып ашар идем Түбән очның чишмә суына…"
"Заһид ага скрипкасы Бертуктамый уйный һаман, Тынмый һич тә, кышмы, язмы… Әллә сезнең кулларда ул Тукай биргән моңлы сазмы?.. Дәртләндерә, уйландыра, Моңландыра ул, ни кылмый… Әллә сезнең җырларда ул Сәйдәшләрдән күчкән моңмы?.."
"Җәйге җыр Тәүге җырым түгел, җәйге җырым, Анда – сандугачлар сайравы. Ишетелә печән чабучының Көйгә салып чалгы кайравы. Анда Ашыт буе камышлары Җилгә кушылып нидер җырлый күк. Болындагы күксел кыңгыраулар Башын иеп шуны тыңлый күк. Җәйге җырым – яшел нурлы аһәң. Синдә – чишмәләрнең агышы. Төпсез күңелләрдән тетрәп чыккан Ашкынулы хисләр тавышы. Тәүге җырым түгел, җәйге җырым, Анда күзләремнең сагышы. Шушы җырны җырлап, моңсу гына Яшьлегемнең үтеп барышы…"
"«И Мәхәббәт! ничек…» И Мәхәббәт! ничек Сыясыңдыр җиргә?! Акылым җитми бер дә Шушы даһи сергә… Тик бер йөрәк кенә Чайпалса да кинәт, — Бар дөньяны күмәр… Ә бит алар күпләр… Әллә җиргә сыймый Ашкан Мәхәббәтнең Йолдызлары белән Бизәлгәнме күкләр?!"
Ә без – икәү
"(Җыр) Су буенда ялгыз көймә, Сыңар ишкәк көймәдә. Дулкын агызып киткән ишен, Ник аерган, нигә лә?.. Ялгыз иткән, Ә без – икәү… Юл читендә ялгыз нарат Башын игән җилләргә… Юк сердәше, моңая ул, Зарын сөйләр кемнәргә?.. Ялгыз икән, Ә без – икәү… Сулган йөзле түгәрәк ай Йөзеп йөри ялгызы. Чиләгенә йолдыз җыя Көянтәле ай кызы… Ялгыз икән, Ә без – икәү…"
"Бер мизгел Диңгез шәмәхә — Диңгездә шәфәкъ… Дулкын дулкынны назлаган чагы. Җил булып җилнең Диңгез тынлыгын Бозарга кереп базмаган чагы. Күңел тулудан, Әсир булудан Шагыйрьнең бер юл язмаган чагы."
"Кем бәхетле дөньяда? Кем бәхетле дөньяда? — Игенче иген иксә, Олаучы атын җиксә, Юлаучы барган җиреннән Исән-сау кайтып җитсә — Шул бәхетле дөньяда. Балыкчы балык тотса, Балтасын тотса оста, Мәңгелек сүз әйтсә шагыйрь, Булса да җыры кыска… Кем бәхетле дөньяда? — Җырчы җырлап туймаса, Рәссам төсен җуймаса, Көзе җитмәс борын адәм Яфракларын коймаса… Шул бәхетле дөньяда — Кем Кешегә елмая, Кайгы килсә, җиргә түгел, Айга карап моңая… Шул бәхетле дөньяда — Кемгә газиз Ил-ана, Кем тормышның кадерен белә Һәм үзенә инана!.."
«Ышанам йөрәгемә» китабыннан
"Юлга чыктым Юлга чыктым. Йөгем нинди авыр, Юкса Җыймадым да вагын-төяген… Хәер, Кайчак дуслар күтәреште, Тик күбесен үзем төядем. Юлга чыктым… Барыр җирем ерак. Беләм: Ак күперләр көтми алдымда. Иңнәремә салдым бар йөгемне, Ышанычым салдым — Адымга…"
"җавап – Син шигырьдә янасың да Өзелеп-өзелеп сөясең. Ә чынлыкта ничек менә? — Арттырмыйча сөйлә син… Гамьсезне дә уятырлык Сүзләр сайлый беләсең. Әллә инде болай гына Оста сайрый беләсең… – Шигыремә ни салынган, Шул – серемнең изгесе. Яшәвемнең рәвеше ул, Тормышымның көзгесе!.."
"«Сез, шагыйрьләр, – дисең, – хыял капчыклары…» «Сез, шагыйрьләр, – дисең, – хыял капчыклары, Бер уйласаң, сездән нинди файда инде…» Тик онытма: һәр җиңүне алгы сафта Әйдәп барды җыр-пионер, җыр – иң башта, Җырлар белән күптән үк бит айда идек…"
"Үзем белән үзем сөйләшәм мин Үзем белән үзем сөйләшәм мин, Әңгәмәдәшләрем юктан түгел. Кайчагында шулай үз-үзенә Сорау бирә, җавап эзли күңел. Үзем белән үзем киңәшәм мин, Теләктәшләр юктан түгел һич тә. Кеше акыл бирә тора, ә син Гел үзеңчә ниятлисең эчтән… Сөйләшеп тә, киңәшеп тә була, Тик серләшеп булмый үзең белән… Кылган эшләреңне күрә бел син Намус дигән шаһит күзе белән. Шунда гына замандашларыңның Туры карау мөмкин йөзләренә. Һәм иркенләп гәпләшергә мөмкин, Кушылырга дөнья сүзләренә…"
"Шагыйрь кызлар Шагыйрь кызлар, дисез, нинди була? — Шагыйрь кызлар алар төрле була. Карашлары тирән, серле була — Җидесендә җитмеш төрле уй… Кошлар телен белеп сөйләшәләр, Җилләр белән калып серләшәләр, Йолдызларга җырлар өләшәләр — Җидесендә җитмеш төрле көй… Салават күперләрен кичәләр, ди, Әкият иленә дә күчәләр, ди; Сусаганда… шигырь эчәләр, ди, — Җидесендә җитмеш төрле сер… Эч серләрен җырга салалар да Эчкерсез саф булып калалар, ди; Мәхәббәттән илһам алалар, ди, — Җидесендә җитмеш төрле җыр…"
"«Мин – ирексез…» Мин – ирексез, Язган чакта һәр сүз Бәйләп тота мине газаплап. Мин – хаким дә — Буйсындырам әле Шул сүзләрне үземә аз-азлап…"
"Тылсымлы кое Сыйламага сыең булмаса, Сыйпамага телең булсын. Әйтем Сыйпамага – телем түгел, Сыйламага сыем бар. Күңелемнең иң түрендә Гаҗәеп бер коем бар… Бер сәбәпсез көлдерә ул, Бер шәрабсыз исертә. Сусауларын җанның баса, Алҗыганга – көч кертә. Ул коеның хикмәте бар, Могҗизалы бер көче: Туганлашып аерылыша Суын эчкән һәр кеше. Көе юкны – көйле итә, Моңы юкны – елата. Моңы тулып, сагыш баскан Күңелләрне юата… Хуш киләсез, өем ачык, Йөзем ачык, мул сыем. Илһам бирсен әле дуска Шул коемның тылсымы. Бу табынга килеп чыккан Һәр кешегә урын бар: Берләштергән, серләштергән Изге сыем – җырым бар."
"Сәер «чир» Төзәлмәслек бер «чир» йоккан миңа, Мин авыру… Ләкин сызланмыйм. Шул михнәттән бары ләззәт табам, Дәваланулардан узган мин… Мин авыру, ләкин хаста түгел, Бу «чир» миндә – җирем-суымнан. Кешеләргә сихәт бирсә сүзем, Бик тиз генә әле суынмам… Чирен сиздермәгән үлә, диләр. Шуңа күрә тормыйм яшереп. Ул – саулыгым минем, ул – сафлыгым, Ул – давылым минем, яшенем. Бу «чир» миңа кемнән кагылгандыр? Ихтимал, ул йоккан халкымнан. Шул авыру мине утка сала, Тартып ала үзе ялкыннан. Чир түгел ул, үзе дәрман-дәва, Газаплы да, әмма зыянсыз. Савыга да алмыйм, терелә дә, Һәм яши дә алмыйм мин ансыз!"
"«Шыбыр-шыбыр ява яңгыр…» Шыбыр-шыбыр ява яңгыр, Ялтыр-йолтыр бии яшен. Шашып-шашып көлә күкләр, Шатлыгыннан коеп яшен… Яз җиңде, яз, ярсу язлар! Бу тавышлар гына аз ла… Күкрәп җырлар заман бит бу, Рәхәтләнеп бар авазга!"
"Үзе тапса… Их, җәмәгать, шигырь ясап, гомер уздырасы юк. Үзеңдә булмаса, эзләп, табан туздырасы юк… Җыр табам дип, болыннарга, чәчәкләр арасына атылсаң да – ышан да тор бернисез каласыңа. Килсә килә ул кинәттән, рөхсәтләр сорап түгел — Дөньяның бөтен чүбеннән бушый да кала күңел… Шул бушлыкны тутырам дип, илһам чишмәсе ташый… Үзеңнән хәтта бизсәң дә, яңадан итә гашыйк. Юк, сокланып утырмыйсың, көмеш көзгегә карап. Дөньяга чыгасың, әле дә булмадым диеп харап… Кешеләргә омтыласың иң изге хисләр белән. Хозурланып онтыласың иртәләр, кичләр белән… Яшәрәсең. Үзеңә дә, башкаларга да рәхәт. Үзе эзләп килеп тапса, шигыремә мең рәхмәт!"
Һәрчак кеше булып кал!
"(Көньяк Африка республикасы шагыйре Леонард Косадан) Олы кеше булып кал! Бу сабый, дип котыртырлар, Нәселеңне корытырлар, Олы кеше булып кал! Горур кеше булып кал! Баш кыйммәтме, намусыңмы, Бергәләпме, ялгызыңмы — Горур кеше булып кал! Кыю кеше булып кал! Яшәү өчен йөрәк кирәк, Ирек өчен көрәш кирәк — Кыю кеше булып кал! Көчле кеше булып кал! Юкка-барга түкмә көчең, Хәлсезләрне яклау өчен, Көчле кеше булып кал! Батыр кеше булып кал! Закон богау кидерсә дә, Хаклык сүзгә тилмерсә дә, Батыр кеше булып кал! Гадел кеше булып кал! Ялган хөкем сөргән заман, Хакыйкатьне даула һаман — Гадел кеше булып кал! Киң күңелле булып кал! Бу сүз күптән таушалса да — Түз син, чыда, таш яуса да, Киң күңелле булып кал! Азат кеше булып кал! Үзебезчә яшик, дисәң, Җиргә бәхет чәчик, дисәң, Азат кеше булып кал!"
"Яшь чак Очам, шашам, көләм, Әмма уйламагыз: Гамьсез нинди, яшь шул әле, диеп, бу кыз. Керфегемнән тамып торган моңнарым бар, Былбыл кунып сайрый торган кылларым бар, Такыялар итеп үрер җырларым бар. Көләм шуңа: Сәфәр чыксам, озатып калыр кырларым бар, Тапталмаган сукмакларым, юлларым бар. Йөрәгемнән ташып чыккан хисләремне Эшкә җигә торган алтын кулларым бар. Йолдызларга карый торган күзләрем бар, Тик берәүгә саклап йөргән сүзләрем бар. Яшьлегемнән алып үзенә сүрелмәс нур, Ак киләчәк – бәхет табар елларым бар. Уйныйм, көләм, шашам, Әмма уйламагыз: Гамьсез нинди, яшь шул әле, диеп, бу кыз. Көләм шуңа: Тормыш үзе яшьлек кебек. Кирәк булса яшьнәрмен дә яшен кебек!"
"Анам! Анам! Син – туфрагым минем, Ә мин — Бер чәчәгең, Җиткән җимешең… Анам! Көмеш елгам син, Ә мин — Бер тармагың, Нәни инешең… Җырлый-җырлый агам Кояшларга табан. Көйләре – синеке, Сүзен Үзем табам…"
"Рәхмәт! Әй Җирем! Миңа тормыш биргәнсең. Кояш күр, Һава сула, дигәнсең. Сусавым басылсын өченгә, Саф сулы Салкын чишмә биргәнсең… Аннары — Бәхетле булсын дип, Күзләре Гел көлеп торсын дип, Миңа син Иң газиз бер бүләк — Әти белән Әнине Биргәнсең…"
"Әнигә кайту Әни, әни, үсеп җитәр-җитмәс, Берәм-берәм балаларыңны Озата тордың, өлгерми дә калдык Бүлешергә моңың-зарыңны… Кош балаларыдай таралыштык, Хатлар гына йөри арада. Сизәм, әни, алар гына аздыр Бала табып баккан анага… Сүзләреңә кушып, йөрәгеңнең Моңын җибәрәсең хат аша. Һәрбер юлың истәлекләр ачып, Балачакка барып тоташа… Гел өйрәтә идең пөхтәлеккә, Чигүләргә, токмач кисәргә… Рәхмәт, әни, киңәшләрең белән Булышкансың безгә үсәргә. Әле улларыңны озатасың, Әле кызларыңны көтәсең. Сиңа кайтам, әни, сөенә-сөенә, Син яңадан сабый итәсең…"
"Әни теккән күлмәкләр… Сагындырып искә төшә Сабантуй күлмәкләре. Әни тегеп бирә иде, Кушып саф теләкләрен… Итәкләрен бөрмә итеп, Билен нечкә, тар итеп. Иптәш кызым белән бергә Икебезне пар итеп. Чыпчыклы да, чәчәкле дә, Шакмаклы да, борчаклы… Күргәнегез булды микән Бездәй җанлы курчакны? Якалы да, путалы да, Төймәле дә, кесәле… …Мәйдан уртасына чыгып Биисе бар ич әле. Йөгерәбез, әниләрдән Алда барып җитәбез. Кызлар белән җыелышып, Бию көен көтәбез. Менә җитә безнең чират. Тору кая кыстатып: Без – күбәләк, без – карлыгач, Бездә бөтен осталык. Сабантуйның ни кызыгы Яңа күлмәк кимәгәч? Сокланышып бер-береңә: «Котлы булсын!» – димәгәч… Әле дә булса сагындыра Әни теккән күлмәкләр. Ул да шулай куансын, дип Алып кайтам бүләкләр."
"Төшемдәге бишек җыры Җирдән сорап, күктән сорап Табасым килде сине. Әнкәй мине баккан кебек Багасым килде сине… Тик эзләмә энеңне, Тик сорама сеңлеңне… Беренчем дә, уртанчым да, Төпчегем дә син инде… Алма итеп кабыйммы, Чәчкә итеп үбимме, Колын итеп сөйимме? — «Әннә» иттең син мине. Ирен бөреп елыйсың, Каш җыерып көләсең. Тагып куйыйм түшеңә Елтыр-елтыр төймәсен: Сүз тидертмәм берәүдән дә, Тик күз генә тимәсен… Күктән эзләп, җирдән эзләп Табасым килде сине. Әни мине баккан кебек Багасым килде сине. Алларымда уйнатам, Тезләремдә биетәм — Тирбәлә хыял бишегем Күкләрдән дә биектә… Җырлатасың да мине, Биетәсең дә мине. «Әннә» дигән бер сүзеңнән Аңладым мин әнине…"
Тагын язлар килде
"Тукайга Нәни Апуш, сине Кулларыма алып, Йолдызларга тикле Чөясем килә. Үз әниең кебек, Битләреңнән үбеп, Сабыйкаем, диеп, Сөясем килә. Башкалардан элек Хәлләреңне белеп, Шөбһә-шикләреңне Таратыр идем. Туганым күк күреп, Йөрәгеңә кереп, Абыйкаем, диеп Яратыр идем. Ялгыз чакларымда, Ялгышканнарымда, Киңәш сорап, сиңа Киләсем килә. «Замандашым, Тукай, Мин адаштым бугай, Чыгар туры юлга», — Диясем килә. Тагын язлар җитте, Җыелып сиңа килдек, Һәйкәлеңнең ташын Үбәсем килә. Җырларыңның көче Җиргә күчкән өчен, Тукаем, дип башым Иясем килә…"
"«Мин Тукайның үзен күргәнем бар…» Мин Тукайның үзен күргәнем бар — Өнемме ул, белмим, бер төшме… Очраттым мин аның бер ялгызын Кырлай кырларыннан үтешли. Мин Тукайны тыңлап торганым бар. Җанга сихәт бирде ул, тәнгә — Шүрәлесен укып чыкты миңа Кырлай урманында йөргәндә. Мин Тукайга кулым биргәнем бар, Ышансагыз-ышанмасагыз. Хаклыгына моның инанырсыз, Шагыйрь якларына барсагыз."
"Казанда – Тукай Ник, дисәм, шулай зәвыклы, Ник болай якты бу ай — Казанда шигырь бәйрәме, Кунакка кайткан Тукай. Ул кайткан очып, талпынып, Пар канат – аргамагы. Омтылды аңа хисләрнең Судан пакь, кардан агы. И Тукай, дәртле Тукай, дип Ачыла ишекләре. И Тукай, моңлы Тукай, дип Тирбәлә бишекләре… Кайчандыр сусап Казанга, Җан атып әйткән сүзен: И Тукай, нурлы Тукай, дип Кабатлый Казан үзе… Ул тора карап сокланып, Шул изге каласына. Бар шагыйрьләр дә җыр язып Җәйде аягы астына…"
"Ел башы Яшибез — шуңадыр тоелмый, сизелми вакытның, гомернең узганы… Һәркемнең – үз юлы. Һәркемнең – үз елы. Һәркемнең – үз гаме… Яшибез… Ашыгабыз, көтәбез: Уза яз, җитә җәй, үтә көз — без гомер итәбез. Кырыс та, көчле дә, назлы да, иркә дә икән без… Якты да, нурлы да, кайчакта болытлы таңыбыз, иртәбез. Яшибез — иң кирәк кешеләр Җирдә без… Вакыт – ак аргамак, тотабыз, җигәбез: Ай-айлап, ел-еллап, көн-көнләп Ашкынган үрләргә җитәбез. Ә бүген — ел башы. Иминлек, тигезлек, изгелек булсын Җир юлдашы! Җирнең – бер кояшы, Синең – бер, минем – бер кояшым: Һәркемгә – уртак юл, Һәркемгә – уртак ел, Һәркемгә уртак тел булсачы!.. Әниләр сөенсен, Әтиләр куансын, Сабыйлар елмайсын! Кешеләр еласа – бары тик Шатлыктан еласын… Галәмдәй киң тормыш елгасын Армыйча кичәрлек, дәрт-дәрман өстәрлек таза, нык, көр булсын ел башы! Ел башы…"
"Онытмагыз җирне! Кешеләргә беркөн дәһшәтле төш керде, Галәм бушлыгыннан иңрәп кайткан кебек, шомлы аваз килде: «Югалттыгыз Җирне! Югалттыгыз Җирне!..» Байтак вакыт узган, имеш, аннан бирле… Күпме сулар аккан, дияр идең – юк су! Күпме көннәр үткән, дияр идең – юк шул, Җирнең битен Кояш бүтән назлап үпми — Җир юк! Бушлык! Моңсу! . . . . . . . . . Кот очарлык сүзләр! — Укымасын күзләр, Ишетмәсен колак, әйләнмәсен телләр, язалмасын куллар — ташлар гына елар… Тфү… тәүбә… төкер… Төш кенә бу, шөкер!.. Инеш-сулар агар, Кояш көн дә багар, ә бу куллар бары, якса, учак ягар, якса, учак ягар… Бу кулларның мәңге кеше үтерткәнен, капка, сарайларга качып ут төрткәнен Кояш күзе күрмәс. Андый шаһит булмас! Күрсә күрер аның урман утыртканын, бишек тирбәткәнен, икмәк пешергәнен, җирне сугарганын. Көл итәргә түгел, гөл итәргә җирне яралган бу куллар — онытмагыз аны!.. ычкынмасын кулдан, Ныграк тотыйк Җирне! Җитәр, җитәр инде — Дәваларга вакыт Җирдә яман чирне. Кемгә таянырга? Кемгә тотынырга? — Башны алып Җирдән качып котылырга юк бит башка урын, юк ич бүтән чара: Яшәү өчен Җирдә көрәшергә кала! Көрәшергә кала! «Миңа җир-су кирәк, миңа һава кирәк, миңа дәвам кирәк» дип кан тибә йөрәк… Ишетсеннәр күкләр, укысыннар күзләр. Кабатласын телләр — нинди гади сүзләр: Чишмә җырлап агар, Кояш Җиргә багар. Ә бу куллар бары, якса, учак ягар, якса, учак ягар…"
"Сугышның җиденче атнасы Сугышның җиденче атнасы — Без юк әле җирдә. Билгесез Әтиләрнең кайтыр-кайтмасы… Сугыш көндәлеге алдымда: Кырык елга артка чигенәм. Афәт килгән илгә ябырылып, Кара тамга таккан җиңенә… Сугыш көндәлеге ни сөйли? — Бик күп телдә аның сүзләре. Кырык тапкыр кырып юсаң да Бетми һаман сугыш эзләре. …Менә гамьсез яшел якшәмбе — Көндәлекнең башы шушыннан. Бу көн, кара төнгә әйләнеп, Елъязмага барып кушылган… Кичә генә кызлар озатып, Гармун тартып йөргән егетләр — Озаттылар бүген үзләрен, Киерттеләр шинель-итекләр. Газиз туфрагыннан айрылып, Кемгә рәхәт утка керергә?.. Фашист өчен, бәлки, кызык бер Хәрби сәяхәттер чит җиргә… Сөрән салды дошман: «Яшәүдән Туктады, дип, Мәскәү каласы…» Белми әле, мәлгунь, үз канын Теле белән үзе яласын. Сугышның җиденче атнасы — Гитлерның дегетле капкасы… Өзелеп көткән җиңү таңына Атласы да әле атласы. Атна түгел, һәрбер минутның Җиңү көнен якынайтасын Белеп типте миллион йөрәкләр, Белмәсә дә исән кайтасын… Өчпочмаклы очар хат түгел, Кара язу тотып кулына, Хат ташучы килсә урамнан, Очрамавың хәер юлына… Хатыннары ире урынында, Энеләре – абыйларының. Сугыш уенына әйләнде Тормышлары сабыйларының… Ватан-ана өнди көрәшкә: Канга – кан, дип, үлем – үлемгә! Буыннарны гүя кисәтеп, Басып калды Мамай үрендә… Сугышның җиденче атнасы — Без юк әле җирдә. Билгесез Әтиләрнең кайтыр-кайтмасы…"
«Уел» көе
Сугышта хәбәрсез югалган
"Фатыйх абзыема багышлыйм Үзәкләрне өзеп, үкси-үкси, «Уел» көе агыла үзәннән. Кем булыр бу ялгыз өзгәләнгән, Яшь китереп безнең күзләрдән? Кем булса да булыр, җыр – үзе бу, Хәтер җепләренә уралып Агыла да агыла тын бушлыктан, Күксел офыкларга юл алып. …Әни белән шулай балачакның Йолдызлы бер җәйге төнендә Тыңлап торган идек без бу көйне, Хәйран калып, капка төбендә… – Әй кызым, – ди әни, – шушы җырны Фатыйх абзаңнан да остарак Җырлаганын белмим беркемнең дә, Гомере генә булды кыскарак… Сузып-сузып җырлар иде, мәрхүм, Бигрәк иркен иде сулышы, Өзелепләр калды ярты юлда, Каян гына чыкты сугышы!.. Әй ул көннәр, күпме газиз ирләр Әрәм булды ла соң, бәгырьләр. Уелып-уелып, «Уел» гына ага, Җырлар озын – кыска гомерләр… Хәбәр булып гүя үткәннәрдән Агыла да «Уел», агыла. Әллә кайта безгә сәлам булып, Әллә китә Фатыйх абыйга…"
"Карт димә син ветеранга!. Карт димә син ветеранга — Йөрәгендә ялкын янган, Күзләреннән Җиңү көне шатлыгының яше тамган кешеләрнең яшьлекләре мәңгелеккә җирдә калган — Карт димә син ветеранга!.. Шып туктаган моңлы тальян, бер матур җыр өзелеп калган. Ут эченә атылганнар, мәхрүм булып тыныч таңнан. Табыну кирәк изге канга: яна яшьлек төсе анда — Карт димәгез ветеранга!.. Япь-яшь килеш аңа солдат гадәтләре сеңеп калган. Холыклары кырысланган, тик күңелләр йомшак һаман. Имин генә булсын заман, оныклары килә алдан — Карт димә син ветеранга!.. Сүзләренең иң изгесен, сыеп бетмәгәнен хатка сугышлардан исән кайткач, улларына әйткән кат-кат… Исе китми коры данга, Гөлләр җыеп китер аңа — Сабый җанлы ветеранга!.. Ул бүген дә, нык-нык басып, яшьлек белән бер үк сафта бер аяктан атлый алга, ашыкмыйм, ди, әле ялга. Тигезлән, ди, карап аңа, горурланып Ватан-ана — Карт димәгез ветеранга, Карт димәгез ветеранга!.."
"Юлда Дөм караңгы, ә мин юлда калдым, Сулда да юк иптәш, уңда да. Кырлар мине күрми, мин – кырларны. Авыр бигрәк бару шуңа да… Караңгы төн белән җитәкләшеп Уздык инде шактый араны. Әмма ул да арды, артта калды, Япа-ялгыз бер мин барамын. Тик өметем мине ташламады. Менә тиздән яңа юлдашым Каршы чыгар үбеп битләремнән, Көтеп алган якты кояшым…"
"Адресыбыз – КамАЗ Кама буйларына Сагынып кайта язлар. Сагынып-сагынып, аннан Кемнәр хатлар яза? Почтальоннар нидән Шундый көләч, шатлар? Сумкалары тулы — Әнкәйләргә хатлар. «Кадерле әнием!» «Дорогая мама!..» Кайнар сәлам юллый Әнкәйләргә Кама. «Бездә хәзер язлар, Кама күге аяз. Кама ярларында Яңгырый шат аваз: КамАЗ… КамАЗ… КамАЗ… Юксындыра бераз, Сагындыра аз-маз. Адресыбыз таныш — Татарстан, КамАЗ». Ярларына сыймый, Гөрләп ага Кама. Шат хәбәрләр сөйли Әнкәйләргә Кама. …Хатлар әнкәйләргә Килгән улларыннан, Кыю кызларыннан, Фронт юлларыннан — Сугыш кырларыннан, Шифа-дәва булып, Кайнар сәлам булып, Күчеп кулга-кулдан… Илнең тыныч күге, Хатлар укый бүген Бәхетле әнкәйләр: Онытмый бәбкәйләр. Һәрбер почмагыннан, Хезмәт учагыннан Изге хәбәр белән Хатлар һаман килә. Ерак урманнардан, Яңа урамнардан, Диңгез-күлләреннән, Комлы чүлләреннән, Миллион еллар буе Дәшми-тынмый яткан, Бүген чәчәк аткан Чирәм җирләреннән. Җирдән, судан, күктән — Хатлар килми кайдан!.. Килеп төшәр беркөн Таң калдырып Айдан. …Почтальоннар нидән Шундый көләч, шатлар? Сумкалары тулы Гел бәхетле хатлар… Хатлар агылалар, Хатлар ява һаман, Җитми кала битләр, Сүзләр бетми кала — Бигрәк киң шул Кама, Чорга тиң шул Кама… «Юксынсак та кайчак, Сагынсак та аз-маз… Теләгебез сүнмәс, Беләгебез талмас. Әкиятләрне узып Калка яңа кала; Урамыбыз яңа, Җырларыбыз яңа… Яңгырый шат тавыш, Яңгырый шат аваз. Адресыбыз таныш — Татарстан, КамАЗ…»"
"Туган җир Чирәмеңә ятсам – чирем китә, Кычытканың чакса – көч алам. Басуларың буйлап тиз-тиз атлап, Иркен сулыш алып кем бара? — Таныйсыңдыр, җирем, үзгәрсәм дә, Тыштан гына, кабык кына ул, Бик эзләсәм әле, сабый чакның Эзләрен дә табып була ул… Их, шушында кайтсаң, хисләр ташый, Баштанаяк били таныш моң. Сагышлар да тизрәк җырга күчә, Ачылгандай була тавышым. Сагынганмын икән, сыйпап куям Алабута, әремнәреңне… Әллә инде, димен, гел әрәмгә Үткәрәмме гомерләремне, Читкә китеп иркен кочагыңнан, Мәхрүм булып туфрак исеннән. Зур калада корган исәпләрем Сине күргәч чыга исемнән… Их, туган як, бар бер хикмәт-серең: Гомер узган саен тартасың. Әллә нәрсә булды, сиңа хәзер Бөтенләйгә килә кайтасым… Чирәмеңә ятсам – чирем китә, Кычытканың чакса – көч алам. Кырларыңа чәчеп җыр-моңнарын Кайтып бара сиңа үз балаң…"
"Чишмәләремне диңгезләр көтә Диңгезләр нидән Көләләр икән? Ерак-ерактан Килгән чишмәнең Кадерен алар Беләләр микән? Беләләр микән Диңгезләр шуны: Дулкын җырында — Чишмәләр моңы… Дөнья серләрен Чәчми-түкмичә, Көчле чишмәләр Коя диңгезгә… Тыңладым әле Дулкыннар серен, Тагы да тирәнгә, Эчкәрәк кереп. Үзләрен шулай Шатландырганын, Яңа чишмәләр Сафландырганын Сөйләде миңа Шул ак дулкыннар, Уйнак дулкыннар, Тыйнак дулкыннар… Диңгезләр нидән Моңая икән? Әллә берәрсе Бүген киләсе Чишмәнең җырын Бүлдеме икән? Йә берәр чишмә Ярты юлында Мүкләнеп калып Үлдеме икән?.. Ул чишмәләрне Кем юллар, эзләр? Шуңа шомлана, Ахры, диңгезләр… Чишмә-чишмәдәй Хисләр агыла. Ашкына алар Диңгез ягына… Күңелем чишмәсе Калмасмы кибеп, Өзелмәсме ул Татлы төш кебек? Аккан сулардай Гомерләр үтә. Чишмәләремне Диңгезләр көтә…"
"Балхаш белән очрашу Сары-Шаган. Казахстан күге. Шундый якты монда йолдызлар. Бер белмәгән чит-ят стансада Калдыра да китә поездлар. Балхаш инде ерак түгел, диләр Юлдашларым, алар мондагы. Көпчәкләрне узып тәгәрәде Дала буйлап уйлар йомгагым. Нинди җырлар, димен, көтә икән, Чыккан саен яңа сәфәргә… Кемдер дәште: «туташ, йокламагыз, Килеп җиттек инде шәһәргә…» Ят урамнар чумган ай нурына, Туп-турыга үскән тупыллар. Арасыннан күренеп калды ярга Йөзеп чыккан шәрә дулкыннар… Балкып ята Балхаш, кочагына Атылырга иде исәбем, Дулкыннарын оялтырмын, диеп. Тыеп калдым көчкә хисләрем… …Аяз көндә Балхаш, уйный-уйный, Җиде төрле төскә керә, ди. Җиде төсен аның җете күзле Бәхетлеләр генә күрә, ди. Таңда килермен дә сәламемне Тапшырырмын аңа Иделдән. Ә дулкыннар миңа каршы йөзеп, Җиде төскә кереп җемелдәр…"
"Сәмәрканд базары Шәрык, Шәрык! Көмеш арык! Юмарт кояш, көләч халык. Кавын-карбыз, хөрмә-җимеш: Карап торма, әйдә, җитеш! …Бармый калма, диләр иде, Сәмәркандның базарына, Онытылмаслык җырлар төяп Кайтырсың, дип, Казаныңа… Шаулый базар, гөрли базар, Көләч йөзләр, шомырт күзләр. Җанга рәхәт булып китә, Ишетелгәч таныш сүзләр… Агыла җыр бертуктаусыз — Дөньябызны онытабыз: Язып алып сүзләрен үк, Бер әкәдән җыр отабыз… «Миһманларга – хөрмәт», – диләр, Карамыйлар ятлар итеп. Үзбәк егете түбәтәен Салып бирде ядкяр итеп. Авыз итми китмәгез, ди, Сәмәркандның кабартмасын… Бигрәк кунакчыл як икән — Ничек итеп яратмассың! Ашап туя торган түгел Мантыйлары, лагманнары. Аяк бөкләп, күк чәй эчсәң Бетә бөтен арганнарың. Өем-өем – киштәләрдә Парча-парча кызыл маллар: «Менә монысы җөдә затлы — Казан кызы, алмый калма!» Бер сылуның чәчләренә Һәммәбез дә хәйран калдык — Үзе сизмәгәндә генә, Толымнарын санап алдык… Артык озак булмый йөреп, Вакыт бик тар, вакыт тыгыз. Кунак ашы – кара-каршы, — Кичен сезгә концертыбыз! Сәлам алып килдек сезгә Татарстан – киң Иделдән. Җырларыбыз – дулкын шавы, Чакырабыз чын күңелдән! Шәрык, Шәрык! Көмеш арык! Кояшыңдай юмарт халык. Ап-ак мамык кырларыгыз, Ап-ак кайтыр юлларыбыз. Йөрәкләргә сеңеп калды Аллы-гөлле моңнарыгыз… …Бармый калма, диләр иде, Сәмәркандның базарына — Якын дуслар таптым анда Һәм җырларын отып калып Алып кайттым Казаныма!"
"Җир белән күк арасында түгел мин Җир белән күк арасында түгел мин. Кичә җирдә икән – күктә бүген мин. Йә иң аста, иң түбәндә, иң-иң төптә, Йә түбәдән карап торам, бик биектән… Бермәл язмыш сөйри мине гел тирәнгә, Һәм мәтәлеп тәгәрим мин чокырларга. Әмма кабат таулар мине чакырып ала… Кайчак менеп җитәм генә дигән чакта Ычкынам да упкыннарга барып төшәм. Тик яңадан үрмәлим мин бөтен көчкә: Барыбер, дим, күтәрелеп чыгам өскә! Үрмәле гөл кебек, кояш нурларына Үрелә-үрелә үрлим үргә, югарыга. Әкияттәге сәмруг коштай күккә ашам, Үзем менгән яңа биеклекне ачам… Җир белән күк арасында түгел мин!"
"Ышанам йөрәгемә Ышанам йөрәгемә: Ышанган кебек кешегә Моңлы җыр кирәгенә — Сандугач булып кунарлык Кабере тирәгенә… Ышанам йөрәгемә: Ышанган күк Мәхәббәткә — Тереклек терәгенә. Ияртеп алып менәрлек Йолдызлар төбәгенә. Ышанам йөрәгемә: Ышанган күк әниләрнең Изге җыр-теләгенә, Тирбәткән чакта сабыен Салып ак беләгенә… Ышанам йөрәгемә: Ышанган кебек дусның да Үзеңнән зирәгенә. Гомер юлларын кичкәндә Сыналган сирәгенә. Ышанам йөрәгемә: Ышана белсә үзе ул, Тик туган җиргә генә. Җырласа һәм җылый белсә Ил белән бергә генә. Тик шуңа күрә генә мин Ышанам йөрәгемә!"
"«Ак кәгазьгә ышанма син артык, диләр…» Ак кәгазьгә ышанма син артык, диләр, Бар сереңне алыр дөнья тартып, диләр. Яп-ялангач калу оят – әдәп кирәк, Бик ачылма, күңелгә дә сәдәп кирәк… Нәрсә әйтим, аңламагач гаҗиз хәлем: Каен да бит һәр көз саен сала шәлен. Кем әйтала ак каенга әхлаксыз, дип, Шәрә калган ботаклары, яфраксыз, дип?.. Мин, серемне ачып, эчем бушатканмын, Үз хәлемне сезнең хәлгә охшатканмын Икән, һич тә хурлыгы юк: кыюлык ул. Тик җаныма кагылмагыз, тыюлык ул!"
"«Буйсынам мин буйсынырлык законнарга…» Буйсынам мин буйсынырлык законнарга. Әмма менә катып калган кануннарга, Коеп куйган җыен юк-бар гадәтләргә Ничек итеп баш ияргә, Бил бөгәргә? Шул түгелме күңелләрне буып алган, Чын хисләргә богау салган Һәм, әгәр дә Табынып ятсаң барчасына — Йотып алган… Шул түгелме җанга киртә, Чылбыр – тәнгә, Иреклене ирегеннән мәхрүм иткән, Якты нурын томалаган кара пәрдә?.. Мин җыенмыйм ата-бабалардан калган Изге йола-гадәтләрне гаепләргә. Җаным сыймый әмма Кысан кысаларга, Җенем сөйми, Буйсынасым юк аларга!.."
"«Балалар дөньясы» кибетендә Балаларның төсле дөньясы бу — Уенчыклар монда сатыла. Туплары да бии туп-туп басып, Мылтыгы да уйнап атыла. Көлеп кенә тора курчаклары, Атлары да – Сабан туеннан. Шундый тыныч дөнья, шундый рәхәт, Кем туйсын, ди, мондый уеннан. Нәниләрнең чып-чын дәүләте бу, Тик патша юк монда, хаким дә… Һәммәсенә тигән үз өлеше, Кояш тигез төшкән һәркемгә. Чыгып киттем аннан буш кул белән, Нидер калды ләкин аласы. Уйлап куйдым эчтән моңсу гына: Без дә бит – шул дөнья баласы!.."
"Безнең әле бер җир авыртмый Безнең әле бер җир авыртмый… Кәеф кенә менә кайчакта Сүрәнәеп китә, көч бетә. Эчең-тышың туңа, өшетә. Үзеңне дә хәтта сөймисең: Биттән – чырай, кулдан эш китә. Кызыктырмый уен-көлкеләр, Сихәте бар тәнгә, дисәк тә. Һәммәсеннән бизеп кисәктән, Егыласың кайчак түшәккә… Безнең әле бер җир авыртмый… Йөрәк кенә менә кайчакта Туктыйм-туктыйм, диеп куркыта. Сөенсәң дә аңа ярамый, Көенсәң дә аны яралый. Дөнья исә моңа карамый, Алып, дулкыннарга ыргыта: Буйсындырам барыбер, дип көлә, Буйсынмаганны да бик белә… Йөрәк, йөрәк, ә син тип кенә! Безнең әле бер җир авыртмый… Күңел генә менә кайчакта Әрнеп-әрнеп сыкрый, сызлана. Өермәләр җанда кузгала. Мин үзем бер ялгыз кыз бала, Балаларын Җирнең кызганам. Бәлаләрен уйлап борчылам, Бәхет эзләп, көн дә юл чыгам: Якынайтам, имеш, арасын. Сызлап тора дөнья ярасы… Безнең әле бер җир авыртмый…"
"Шагыйрь догасы Кара таплардан арынып, агарып булса икән. Иске күлмәктән калып та, яңарып булса икән… Чирәмгә басып йөргәнгә куана белсәң икән. Билгесез көнгә ашкынып уяна белсәң икән. Юклыктан түгел, туклыктан борчыла алсаң иде. Чыгып булмаслык хәлдән дә бер чыга алсаң иде… Кеше өчен чын күңелдән кайгыра белсәң икән. Кемнең кемлеген бүгеннән аера белсәң икән. Рәнҗегән чакта язмышка, берәү көч бирсә иде. Иртә кермәгән акыллар инде кич керсә иде… Үзеңнән дә өстен булып кала белергә иде. Төзәлер өчен, дөньяга кабат килергә иде… Күршеңдәге дустыңны да сагынып булса икән. Сүнәм-сүнәм, дигәндә дә кабынып булса икән. Кара таплардан арынып, агарып булса иде. Искереп бетсәң дә Җирдә, яңарып булса иде…"
"Үкенү Бүген ямьсез төш керде. Үлгәнемне күрдем… Кырык эшем кырылып калган, имеш. Үлгән килеш, Шуңа үкендем…"
"Күпер һәм елга Күпер беркөн нәрсәгәдер бик кинәнеп Көлгән булды тын Елгадан, мин кемләнеп: «Минем кебек эш күрсәтү кайда сезгә! (Елга, имеш, көн уздыра файдасызга.) Күрмәс иде сине беркем, мин булмасам, Юлчыларның төп терәге мин ләбаса…» Күпер шулай әй мактана, күперенә, Тик ул, имеш, игътибарның иң түрендә… Тыйнак Елга артык исе китми бер дә Җавап бирде сабыр гына шул күпергә: «Әйе, Күпер, каршы килмим дөрес сүзгә. Тик онытма: мин булмасам, син соң нигә?!»"
"Янар-янмас… Янар-янмас, сүнәр-сүнмәс Яшәү нигә хаҗәт ул? — Вакытында килми йөргән, Соңга калган әҗәл ул…"
"Уй Уй бетерде, уйды йөрәкне, Уйлап, дөнья көнен оныттым. Артык уйга салып башымны, Уйламаган хәлгә юлыктым…"
Җырларга сыяр идем
"(Җыр) Бакчаларга чыгар идем, Алмалар җыяр идем. Алмалар күк тулды күңелем, Өзелеп бер җырлар идем. Болыннарга чыгар идем, Чәчәкләр җыяр идем. Мине сагынып бер җырласаң, Җырыңа сыяр идем…"
"«Саран да соң син, и табигать!..» Саран да соң син, и табигать! Җир йөзенә бары бер кояш биргәнсең. Юмарт та соң син, и табигать! Берүземә зуп-зур бер кояш биргәнсең."
"Бу көн Бу көн белән ничек хушлашырга — Бу көн миңа шундый кирәктер! Бу көн белән аерылган йөрәк — Кан саумаган җансыз йөрәктер… Бу көн миңа, һәрбер сулышыңның Кадерен бел, дип кисәтәдер күк. Мәгънәсезгә үткән кичәләрнең Һәммәсе дә исәптәдер күк. Бу көн миндә «бүген» булып түгел, Туасы таң булып яшәде. Актарылды дөньям, әйтерсең лә Аяз көндә яшен яшьнәде. Бу көн минем туры килде, ахры, Бәхет серен ачкан чагыма. Никтер хәзер үткәннәрне түгел, Киләчәкне күбрәк сагынам…"
"Киңәш Кыек атып туры тидердем, дип Хафаланды куркак бер бәндә. Кайгырды ул, «ялгыш» корбанының Үчне алачагын белгәнгә… Киңәш бирдем аңа, бу ялгышны Була әле, димен, төзәтеп. Кыңгыр эшне кирәк фаш итәргә, Кыек атып түгел, төз атып…"
"Бер уйлаганда… Бер уйлаганда, бер уйлаганда, Гаҗәп тә соң тормыш дигәнең: Әйләнә дә кала түшәмгә Кичә басып йөргән идәнең… Бер уйлаганда, бер уйлаганда, Сәер дә соң кеше дигәнең: Ярдәм сорап килсәң – күз йома Кичә генә дус дип йөргәнең. Бер уйлаганда, бер уйлаганда, Кызык та соң бу дан дигәнең: Булып чыга шома урындык Кичә алтын тәхет дигәнең… Бер уйлаганда, бер уйлаганда, Ярылып яткан ялгыш дигәнең Мөһерен сугып раслый да куя Берәүләрнең язмыш дигәнен…"
"Көткән көн Ниһаять, килде ул көн! Барысы да утырды үз урынына. Иң мөһиме: куелды тиешле бәяләр. Күп кенә сыйфатлар, сүзләргә Өстәлде куштырнак-җәяләр… Һәммәсе кайтты да утырды, Үз урыны: түре бар, ишек каты… Кемгәдер – йомшаграк, кемгә – каты… Ахыр чиктә Гаделлек ишек какты. Кертмичә чара юк — Аның үз урыны бушаган: «Күп көттек, түрдән уз!» — дип калды Тапталып беткән карт Бусага…"
"«Кайгы мине, күрәмсең…» Кайгы мине, күрәмсең, Озак эзләгән инде: Бүген сугып ега язды, Кичә кизәнгән иде… Бәхет безнең арадан Кинәт югалган иде. Бүген килеп кулын бирде, Кичә елмайган иде…"
"Асылташ Бер әкият әйләндерде минем башны, Эзләп тап, дип, хикмәтле шул асылташны: Китерер ул, диде, сиңа бик зур бәхет, Каурыедай, тылсымга бай асыл кошның… Шактый гомер уйлап аны иза чиктем, Ул һәрьяктан миңа серле нурын сипте. Сихерләнеп, аны озак эзләдем мин, Тапмасам да, өметемне өзмәдем мин. Асылташ ул җирдә ятмый – анысын беләм. Алданганмын, дип, үземнән үзем көләм. Еллар узды… Онытылды серле таш та, Әкият тә борчымады мине башка… Әмма күңел кайчак балкып-балкып китә: Шул асылташ, ахры, һаман мине көтә…"
"Бетмә янып Дөрләп кенә янган чакта Сүрелтмә син ялкының, Үрлә, үрлә – хыялларның Ерагайтма якынын. Тик бетмә янып, җаныңны Әйләндермә күмергә, Коткара күр хыялларны — Җитсен бөтен гомергә!.."
"Бәйрәм күлмәге Мин үземә асыл күлмәк тектем, Тегүчегә барып йөрмәдем. Килешмәгән җирен кабат сүттем, Теләгәнчә кистем, җөйләдем… Озак тектем, көзге тирәсендә Бөтерелеп кат-кат әйләндем. Күлмәгемне күреп котлар өчен Ашыга-ашыга килде бәйрәмем. Сирень чәчәкләре көнләшерлек Күлмәк киеп чыктым урамга. Җилләренә хәтле хәйран калды — Билләремә ничек урала… Узган-барган сиздермичә генә Карап-карап кала әйләнеп… Ах, ни булды?! Кинәт шыбыр-шыбыр Коелышты җиргә сәйләнем… Як-ягыма сибелеп таралдылар, Бөртек-бөртек булып җемелдәп. Җыярга да, җыймаска да белмим — Түгел иде хәлем җиңелдән… Хәерлегә булсын – китеп бардым. Чәчелеп калды юлда сәйләнем. Каршы якта ашкындырып-әйдәп Көтеп тора иде бәйрәмем…"
"Әй йөгерәм… Әй йөгерәм, әй йөгерәм, Әй йөгерәм, җитәм дип. Алҗып туктыйм да үземә, Ял ит бераз, җитәр, дим. Кайларга ашкынганымны Белсәләр әгәр җилләр, Гел каршы исмәсләр иде, Ашыкма, диеп, җүләр… Ниләргә талпынганымны Канатлы кошлар белсә, Үртәшеп очмаслар иде, Чыр да чу килеп өстә. Сорашкан булса болытлар, Ник йөгердең болай, дип, Күкрәшеп көлмәсләр иде, Бу кыз шашкан бугай, дип… Хәл җыям да чабам алга, Ташлап җилгә шәлемне. Аңласа аңлар юл гына Минем ярсу хәлемне. Үчекләрме әче телләр, Тиңләп мине тилегә? Туктап артка чигәсем юк — Җил борылсын кирегә! Омтылам шул офыкларга, Хыялның үзен узып, Бер барып җитәм җитүен, Их, булыр иде кызык!.."
"Үзе чакырып алыр Дускай, нишлик, әллә соң Монда калабызмы? Әллә инде яшьлеккә Кире кайтабызмы? — Дәшеп торган чагында Кайнар кайтавазы… Әйт, синеңчә, кайда без Кирәгрәк икән?.. Кайда безнең кебекләр Сирәгрәк икән?.. Әллә йөгереп үтикме Калган чакрымнарны? — Бик теләсә, яшь гомер Үзе чакырып алыр… Әйдә, очыйк еракка Икәү канатланып, Сагынсак та үткәнне, Бүтән кабатламыйк. Сүндермәсәк йөрәктә Дәртле чаткыларын, Яшьлек безне кирәктә Үзе чакырып алыр…"
"Башланмаган тормыш Башланмаган тормыш тора алда: Минем әле, бура буратып, Өр-яңа өй салып керәсем бар, Өмә ясап, буран уйнатып… Түбәсенә аның кояш кунар, — Нуры төшәр нигез ташына. Әйдүк, түрдән уз, дип, ашыга-ашыга Чыгармын күк бәхет каршына. Тәрәзләре карар урам якка, — Күренеп торсын ыгы-зыгысы. Капкасыннан йомыш-фәлән белән Өзелмәсен кече-олысы. Идәненә аның игелек иңәр, Түшәменә шатлык түшәлер. Бердәнберем дигән бер тиңенә Насыйп булыр кайнар түшәге… Башланмаган тормыш тора алда, Иртә әле әйтү «хуш» ларны. Мичтән генә чыккан бөтен калач Табынымда көтәр дусларны…"
"Язмыш исәбе Зарланмыйбыз һич тә, үзебез Сайлап алдык язмышкайны: Килә тора, үтә тора — Бер сөенеч, ике кайгы… Агач башларыннан түгел, Адәм башларыннан йөри Бәла дигәннәре, кайчак Упкыннарга илтеп тери… Ә берәүләр гомер сөрә, Кагылмыйча җиң җиле дә… Яши алар бәрелмичә, Күгәрмичә бер җире дә. Андыйларга ләкин җирдә Бәйрәм дә юк, тантана да. Белми алар күз-яшь түгеп Кайгыра да, шатлана да… Зарланмыйбыз, үзебез сайлап, Теләп алган язмыш кулда. Юл газабы – гүр газабы: Ниләр булмас олы юлда… Ә шулай да вакыт бераз Төзәтергә язмышкайны — Бездә хәзер яңа исәп: Туар шатлык, узар кайгы."
"Без нинди яшь идек… Яшьлек… аяклары җиргә тияр-тимәс йөгереп үтте. Әмма безгә акыл биреп китте. Акыл исә безне отты — дөнья гаме итәктән тотты… Өлгердек, урылдык, сугылдык! Ярый әле, анда-монда сугылып, җир-су талымлап йөрмәдек — Бер туфракка ул булдык, кыз булдык, табындык, баш идек… Их! Кичә генә әле без шундый яшь идек!.. Диңгезне даулаган давыл күк, Күкләрне яулаган яшен күк. Гамь өстенә гамь тора өстәлеп, Узды яшьлек – яшел төш, истәлек… Өлгердек, урылдык, сугылдык, Орлык булып яңадан чәчелдек… Их! Кичә генә әле без шундый яшь идек!.."
"«Ни яме бар тормышыңның?..» – Ни яме бар тормышыңның?— диеп, мине кимсендермә. Бәхетле мин: бу дөньяны сабыйларча ихлас сөям… Бәхетле йолдыз астында тумаганмындыр да, бәлки. Табып җирдән, шул йолдызны инде үзем күккә чөям!.."
"Яңа тойдым Бу бит әле башы гына, диеп, Күңел юатудан күптән туйдым. Ярты гомер узып бара инде, Көтә-көтә алгы бәйрәм-туйны… Үтә, үтә, кайтмый кире, диеп, Уфтанулардан да тәмам туйдым. Мин бит әле тормыш дигән җырның Гүзәллеген яңа гына тойдым…"
"Язгы этюд Ап-ак челтәргә уралган Авылым урамнары. Тагын язлар алып килде Сыерчык бураннары. Аркау буен рәт-рәт салып, Келәм тукый кардан җил. Өлгертәсе иде язга, Ләкин туктый, арган җил. Ямь-яшел хәтфә келәмен Яз үзе алып килер. Шул келәмдә җилбәгәй җил Бөтерелеп бер биер. Җилфер-җилфер җил яулыгын Җәй бөркәнер аннары. Яз хәбәрен салып китте Сыерчык бураннары…"
"Көзге җәй Их, көзләрнең кышка түгел, Җәйгә ялганган чагы… Күлмәклек ефәкләр алдым, Сабантуй көтеп тагын… Нинди ут озакка түгел, Ә яна ялкынлырак. Нинди моң колакка түгел, Ә җанга якынрак… Тыңлап кал инде бер генә, Тыңлап кал, тагын кил дә! — Әллә яфрак, әллә йөрәк Талпына сары җилдә… Бу – көзләрнең кышка түгел, Җәйгә ялганган чагы… Күңелнең, шуңа ышанып, Юри алданган чагы…"
"«Атлар менеп очкан юк югын да…» Атлар менеп очкан юк югын да, Кызыктыра кереп төшләргә. Төшеңә дә керми торган яшерен Өметләрең булса, нишләргә?.. Хыял чиксез, бизәк чигә җепсез — Бар, әйтеп бак аны кешегә… Җуелыр күк бөтен ләззәтләре, Әрсезләнеп кереп төшеңә…"
"Ак бакчада Ак бакчага киләм көн дә, Ак шәл ябып башыма. Ак каеннар белән бергә Чыгарсың күк каршыма… Ак бакчага карлар ява, Юллар көрткә күмелә. Бәлки, беренче эзләрне Салырсың син – кем белә… Әллә нигә бик ямансу Бу бакчаның юллары. Йөри ятим мәхәббәтем, Сагышларга уралып… Кышлар үткәч, бу бакчага Әле син дә килерсең. Каеннарга сарылып калган Ак сагышны күрерсең…"
"Соңга калган сөенче Таң алдыннан ләйсән явып үтте… Сиңа килдем, Сөенчесен алыйм диеп иртүк. Күзләреңдә җемелдәште биеп энҗе-энҗе бөртек… Урманнарда умырзая шыткан… Сиңа кердем, Сөенчесен алыйм диеп кичтән. Тәрәз төбең тулы купшы гөлләр күреп тындым эчтән… Су буена мамык бәбкә чыккан… Чаптым сиңа, Сөенчесен алыйм диеп үзем. Киштәгездә яткан ап-ак каурыйларга төште күзем… Соңга калган икән сөенчем."
"Үзәкләргә үтсә ялгызлык… Үзәгенә үтсә ялгызлык Шәһәр үзәгендә берәүнең, — Мәгънәсе юк, бәйрәм хакы, дип, Хат аркылы бәхет теләүнең… Дус түгел ул, хәлен белим, дип, Сугылмаса үткән-сүткәндә. Теле белән җанны эретеп Терелтмәсә үлеп көткәндә. Кыйммәте юк мактап дуслыкны, Авыз тутырып нотык сөйләүнең, — Үзәгенә үтсә ялгызлык Шәһәр үзәгендә берәүнең…"
"Төнге шигырь Бүген төнлә шигырь язып чыктым, Ә урамда буран уйнады. Мин үземчә зур эш кырмак булдым, Кыш бабай да шулай уйлады. Мин кәгазьгә яңа юллар тездем, Тышта исә юллар күмелде. Кар бураны шашып биеп йөрде, Мин бушаттым ярсу күңелне… Төн күзәтте мине тәрәзәдән, Мин аңарга бармак янадым: «Таң атканчы китү ягын кара, Соңга калма, – димен, – ярамый». Кар ява да ява бөтерелеп, Мин язам да язам – төн уза… Ак урамнар буйлап хәйран калып, Иң беренче бүген кем узар?.."
"Әллә ниләр булыр кебек иде Дулкыннарга басып, биеп йөрдем, Чәчләремә кояш кушып үрдем. Дулкыннарда ап-ак күбек иде — Әллә ниләр булыр кебек иде… Томаннарга атылып барып кердем, Офыкларның чиге бар дип белдем. Хыяллар да ап-ак томан икән — Әллә ниләр булыр сыман икән… Һуш китәрлек хәбәр көтеп йөрдем: Язмыш исә өлеш китеп бирде. Ашкынулар шундый көчле иде — Әллә ниләр булыр төсле иде…"
"Әллә нинди көннәр бу… Бер басылып тынып кала, бер шашып бии күңел. Бертоташтан томалана, бер балкып көлә күгем — Әллә нинди көннәр бу… Бер сагындыра үткәннәр, бер киләчәк җилкетә. Бер гашыйк итә чит җирләр, бер туган як җирсетә — Әллә нинди көннәр бу… Бер ятларга колак салам, бер тыңлыйм дуслар серен. Бер каралам, бер чыгарам җанның җыелган керен — Әллә нинди көннәр бу… Бер әйләнәм йөзьяшәргә, бер сабый булып калам. Гүя миндә ике йөрәк: берсе – карт, берсе – бала… Әллә нинди көннәр бу…"
Искә төшерү
"(Берәүгә) Матур идең, Гүзәллеккә синең Хәйран кала иде һәр көзге. Тартынмыйча, Шикләнмичә бер дә, Атылып керә идең һәр күзгә… Еллар узды, Тик хыянәт тузмый, Бер әйтәсе иде очратып: Төшеп калдың күздән, Үзең багар Көмеш көзгеләрне пычратып…"
"Күпме кирәк? Бу нәзберек җанга күпме кирәк? — Өшеде лә, туңды кинәт йөрәк: Мин өлештән мәхрүм, җитми калды Дөнья казанында миңа өйрә… Бу нәзберек җанга күпме кирәк? — Бер изгелек – егылганда терәк. Янып китте дөрләп кабат йөрәк, Сүнмәгән ул, яткан бары көйрәп…"
"Күзгә карап… Шундый төннәр була: күңел куба, Әллә кая кача йокысы. Килә дустың белән кара-каршы Күзгә карап шигырь укыйсы… Шундый көннәр була: күңел тула, Әллә ни дә түгел югыйсә. Очраганда туктап, шагыйрь дустың Күзгә карап шигырь укыса…"
"Зар Йа Алла, бу – нинди бәла, Бирдең миңа гүзәллекне — «Мәкер» дигән шомлы шәүлә Гел артымнан эзәрлекли…"
"Кыз бала Әле яз, иртә яз, Яңа бозлар кузгала… Алсу ефәк күлмәген Яңа кигән кыз бала… Әле җәй җитмәгән, Әле яз узмаган… Алсу ефәк күлмәген Күпме кияр кыз бала…"
Вакытлыча сөенүчеләргә
"Шайтан таягына кырау тими. Әйтем И сөенде карга җәйнең үткәненә, Сандугачның сайрар көне беткәненә. Тик җитмәде башы аның килер язны Кешеләрнең кабат сагынып көткәненә… И шатланды, көлде шайтан таягы да, Кырау тигәч нәфис бакча гөлләренә. Тик, бичара, каян белсен ник кергәнен Кешеләрнең кинаяле телләренә…"
"Курык миннән Курык миннән — үткен җор сүзеңә рәхәтләнеп кушылып көлмәсәм. Курык миннән — чын күңелдән әйткән сәламеңә җавап бирмәсәм… Читләтеп үт, — киң күңелле бәндә, тар урында миңа юлыксаң… Куркыныч мин, — табыныңда утырып, бәйрәмеңнән синең курыксам…"
"Мәхәббәт хакында – Ник син мәхәббәт хакында язмыйсың? Әллә инде ояласың, базмыйсың. Әллә инде гыйшык тота белмисең, Мөгаен, син берәүне дә сөймисең… – Тукта әле, дускай, нәрсә сөйлисең? Язар идем – ак кәгазьләр җитәрме, Шигырь калыбына сыеп бетәрме? — Иксез-чиксез бит ул минем мәхәббәт, Хыялыма сыеп бетмидер хәтта… Бетәсе юк: сузам аны кояшка, Йолдызларга, чәчәкләргә өләшәм, Берәм-берәм сабыйларга тоттырам, Җырларыма кушам, дөнья тутырам… Ә ул арта һаман, кимеми бер дә, Тар булыр, дим, урын аңа шигырьдә…"
"Кичерегез әле мине, язлар"
"(Шаяру) Кичерегез әле мине, язлар, Кичерегез шагыйрь кызларны: Язын түгел, кышкы бураннарда Кузгалганга кайнар бозларым… Майда түгел, иң-иң салкын айда Мәхәббәттән янып дөрләдем. Хисләрем дә шашып-ташып акты, Әйтерсең лә язгы гөрләвек… Кичерерсез әле мине, язлар, Гашыйкларның хәлен белсәгез… Мин дә кичерермен, киләчәктә Кичегеп йә иртә килсәгез…"
"Бар әле …Алда озак еллар бар әле, Башланмаган юллар бар әле, Икебез дә әгәр сизмәстән, Якынайтса хисләр араны, Беләм, димәк, кайчан булса да Кавышасы көннәр бар әле, Бакчабызда алсу бер таңда Чәчәк атар гөлләр бар әле…"
"Юри генә Күрмисең лә мине, дисең, Үпкәлисең… Ә мин күрәм: Күңелемнең мең күзе бар. Барсын беләм, Ишетәм, сизәм, тоям… Ә җитмәсә эзлим — табам, яшерәм шундый тирән… Кайчак Югалттым, ахры, дип Куркып куям… Ә син үпкәлисең. Мин бит сине Юри генә күрмим…"
"«Уйлыйсыңдыр әле, сагынасыңдыр…» Уйлыйсыңдыр әле, сагынасыңдыр, Юкса төшләремә кермәс идең. Көннәремне алсу нурга күмеп, Гел хәтердә генә йөрмәс идең… Көтәсеңдер әле, зарыгасыңдыр, Юкса җырларыма кермәс идең. Ярый әле, син бар, күпме яшәп, Сөю дигән хәлне белмәс идем…"
"Тамчы-тамчы булып… Кояш көлә, Бөтен дөнья балкый. Ә мин елыйм… Күз яшьләрем оялып кача синнән, Ашыга-ашыга тәгәриләр. Тимә. Күрмәгәнгә салыш. Сөртә күрмә, Ул болай да кибә… Кеше күрә, дисең, Күрсә күрә — Бер елыйсым килә… Шөбһәләнмә, зинһар, Нидер бар, дип — Кайгы, хәсрәт, борчу, Берәр зар, дип. Юк, бу – башка, башка… Күзләремнән, Тамчы-тамчы булып, Бәхет ташкан…"
"Җырланмый калмасын… Бу карлар, бураннар Моңсу да, ярсу да, Күңелдә яңара Үткәннең барысы да. Ник, дисәм, бу кадәр Хисләрем ашкына — Яңа ел, Яңа ел Каршыда… Йөрәкнең түрендә, Иң газиз урында Саклыйм мин бер җырны — Ул синең турыңда… Кадерләп йөртәм мин, Шуңардан куркам тик — Җырланмый калмасын Быел да, быел да…"
"Сөйләшү – Күңелләрең нечкәргән ич, Ни ишеттең, кемнәрдән?! – Янсаң, җаным, сөйсәң, җаным, Нечкәрәсең гөлләрдән… – Мәрҗәннәрең чәчелгән ич, Толымнарың сүтелгән. – Күпме бушка көтелгән ич, Шуңа күңелем кителгән. – Толымнарың бир, үримче, Мәрҗәннәрең бир, тезим. – Юк, кирәкми, үз хәлемне Белим, җаным, тик үзем…"
"Язгы инеш кебек… Минем алда син — Язгы инеш кебек: Сикереп чыкмакчы идем, Булдыра алмадым. Басма куеп карамакчы идем, Агызып китәр, диеп курыктым. Әйләнгечтән, бәлки, үтәрмен, дип Борылып киттем — Алай ерак икән. Кабат килдем… Инеш ургый һаман, Дулкыннары ярларына Сыймый һаман… Нишләргә? Артка китәргәме? Ташкыннарның тынычланганын Көтәргәме? Юк! Юлны дәвам итәргә! Инешне йөзеп үтәргә! Минем алда син — Язгы инеш кебек…"
"Бер тавыш Сокланып бер кара безгә — Җил дә үтмәс арабызга! Урын калыр тик кояшка… Акрын гына көн авышкан. Сискәнәм шул ук тавышка: Карагыз ла, карагыз ла, Җил дә үтми, нур да төшми — Нинди бушлык арабызда?.."
"Егетләргә бер сүз Их, егетләр, сизмәдегез, Калдырдыгыз хәтеремне: Мәҗнүн кебек сөймәдегез, Белмәдегез кадеремне. Кызлар халкы – юләр сез, дип, Бәлки, миннән көләрсез. Ә кем белә: бәлки әле, Сагынып-сагынып сөйләрсез… Китәм инде… Арагызда Бер хыялый ким хәзер. Сезне сөеп, янып-көеп Җырлар язар кем хәзер? Әгәр инде юксынсагыз, Үкенсәгез – белегез: Моңсу күзле кыз күрсәгез, Миңа охшатып сөегез…"
"Учларымда учак ягар идем… Учларымда учак ягар идем, Сүндермичә торсаң тергезеп. Утрау булып калсам калыр идем, Киләсеңне белсәм бер йөзеп. Җавапларын тормыш табар иде, Сорауларым мең дә бер, дисәң. Сер бетәрме Җирдә йөрәк өчен: Калган гомер – мең дә бер кичә."
"Миңа мәхәббәт кирәк Көлүләр дә сирәгәйде, Елаулар да бик сирәк… Көләргә дә, еларга да Миңа мәхәббәт кирәк. Басуларда ялгыз каен Җилләргә терәк икән. Җил куйнына җиде яфрак Булса да кирәк икән… Атыла йолдыз, атыла Кара төн төбәгенә. Атылма, йолдыз, упкынга, Тисәң ти йөрәгемә… …Мәхәббәтне мин бервакыт Елап каргаган идем. Шаркылдап көлеп үземнән, Ул китеп барган иде. Буш йөрәккә кушуч белән Тутырыр идем сагыш. Кайтар шул газапларымны, Ярдәм ит, эзләп табыш… Серләремне яшермичә Ачтым сиңа, ахирәт: Җил куйнына – җиде яфрак, Миңа мәхәббәт кирәк."
"Теләк Тәндә көч, биттә төс сүнә ич, бетә ич!.. Әле бик иртә ич!.. Ни булыр азагы? Онытылу, югалту — хатын-кыз газабы. и энҗе бөртегем, и көчле бөркетем! И дәртле ир-егет! Миңа син ялкын як, егәр бир җир кебек… Сөюең – шашкын хис, кушылсын көч булып, каныма-җаныма — ашкын гел яныма!.. Шул чакта алсу нур бөркелер йөземә. Сокланып, сак кына багармын көзгемә…"
"Сәбәпләре нәрсә икән?. Сәбәпләре нәрсә икән Киләм дип тә килмәвеңнең? Көтә-көтә арып беткәч Салдым бәйрәм күлмәгемне… Һәр адымны синеке дип, Өметләнеп сискәнүнең Сәбәпләре нәрсә икән? — Шулар чыккан төскә минем…"
"Айлы сер Елый ай – үкси капланып Ак тауның күкрәгенә. Елый ай кереп күземә — Сыялмый күкләренә… Елый ай төн уртасында — Капланып беләгемә. Ә кояш күрми шул аны, Ә кояш көлә генә… Ай нуры – көмеш беләзек Эзләре беләгемдә; Өзелде үзәк – бил нәзек. Ә кояш көлә генә… Өметне әмма өзмәдек, Ай яктысында эзләдек Бәхетне, җирдән тезләнеп — Дошманнар белмәде дә! Ай нуры – беләгемдә…"
"Саубуллашу рәсеме Киттең… Сагыш пәрдәләре аша озатып калды сине күзләрем. Айрылышу рәсеме булып, юлга төшеп калды соңгы эзләрең… Хәтеремнән миңа бүләк иткән тәүге рәсемеңне эзләдем… Бу сукмакка төнлә тагын яңгыр кояр инде, соңгы рәсемеңне дә җуяр инде. Хуш! Мең газабым минем, мең рәхәтем. Моңнар салып киттең йөрәгемә дөнья хәтле… Күз алдыма китерәм карашыңны, йомып күзем: Басып тора бәхетем гел янымда, каплап йөзен…"
"Уртак моң Бер кояшны урталайга бүлеп, Гомер итәрбез дип торганда. — Әллә нәрсә булды, адаштык без, Чыкмады бит юкса буран да… Бер чишмәдән сулар эчәрбез, дип, Пар чиләкләр элгәч иңемә. — Әллә нәрсә булды, юлны бүлде, Пар идек лә юкса, тиң генә… Канатларны ялгап канатларга, Очып китәрбез дип уйласак — Нинди ташкын юып китте безне, Икебезгә ике юл ясап?.. Ә хыяллар ап-ак җепләр белән Каеп чыккан иде язмышны. Бәхетләрне уртак итә алмадык, Уртаклашыйк инде сагышны…"
"Бер мәхәббәт Бер мәхәббәт яндырды ла, Үзәкләрне гел өзде — Онытасым юк алмагачлар Чәчәк аткан шул көзне… Онытасым юк шул көзләрнең, Кышка, язга ялганып, Җәйләремә тоташканын, Әйтеп тормыйм калганын… Ул мәхәббәт авыр иде, Сабырлыгым күтәрде. Хәтер төенчегем шактый — Шуңа хәлем җитәрме?.."
"Нигә? Яз иде… Бакчам ачып сиңа, Кер, дидем, Алсу чәчәкләрен Күр, дидем. Ошатмадың. Читтән карап Көлдең… Ә шулай да, Еллар үткәч, Качып-посып, Син капкама Килдең… Түзә алмадың Нигә?.."
"Шәм яктысы …Мин бит аны вакытлыча гына — янып бетмәсен дип сүндердем. Берәүләрне, ахры, сөендердем, ә үземне шуңа күндердем… Йөрәк маем сызып бетмәгән шул, ялкыны да исән, кабызсам. хәзер инде куркам, янмас, диеп, күз яшемне ялгыш тамызсам… Мин бит аны тыеп кына тордым, кыеп бетермәдем әйтергә… Шәм яктысы төшеп, мәхәббәтем, ник яңардың инде хәтердә?.."
"Чәчәк җыры Үләм, бетәм, дигәндә дә, Тылсым табып тереләм мин. Ничәнче кат инде янә Мәхәббәткә бөредә мин. Ә болытлар җилләр белән Сүз берләшеп куйганмыни? Килә ява, килә ява — Чиләкләрдән коямыни? Ачылырга һич юк ирек: Төшми якты, салкын җиле. Бөреләрем туңар инде, Ышыкламый кем дә килеп. Әрәм иттең. Ишетмичә Калдың тагын чәчәк җырын. Ярый әле, тамырымда Ага иде кояш нуры…"
"Ул көнне Ул көнне синең назыңа Мин шундый мохтаҗ идем, Син килер дип, мәхәббәттән Үргән гүзәл таҗ кидем. Ул көнне синең җылыңны Шундый юксынган идем, Кагылып үткән җилләрне дә Син дип ымсынган идем… Ул көнне миңа син генә, Син генә кирәк идең. Тик бүген мин үзем генә Хуҗасы йөрәгемнең…"
"Хәтереңдәме?. Хәтереңдәме, мин ул көнне матур идем? Син яраткан шаян күлмәгемне кидем. Без ул көнне төнгә ялгап бәхет кичтек, Мин – Ләйләсе, син – Мәҗнүне идең җирнең… Хәтереңдәме, без ул көнне Мәхәббәтнең Икебез дә хуҗасы һәм… колы идек? Шул изге хис каршысында бала идек, Балалыкны рәнҗетмәслек олы идек… Хәтереңдәме, җитәкләшеп очкан чаклар? Ә каеннар озаграк бездән саклар Истәлеген ул язларның. Яфраклары Берәм-берәм әкият сөйләр безнең хакта… Ә бүген без икебез дә гади инде, Очалмадык йолдызларга, калдык җирдә. Бу дөньяда ничә яфрак, саргаешып, Әкият сөйли икән мәңге тынмас җилгә?.."
Хәвеф
"(Поэма) Аз да түгел, күп тә түгел, Бары ике хәбәр арасы: «Сугыш!» – бәргәләнде карт барабан. «Җиңү!» – яшь быргылар авазы. Аз да түгел, күп тә түгел: Сугыш белән Җиңү арасы… Өй борынча үз корбанын даулап Өстерәлде сугыш арбасы."
"* * * Кара янды ап-ак каен, Яраланды ап-ак таем. Күбәләкне өтте яшен, Чишмәкәем түкте яшен. Албасты зат таптап үтте Хәтфә келәм аланымны. Таң төсеннән кан төсенә Манды миләш-баланымны. Ил ишеген ватып керде Чакрылмаган хәтәр кунак. Хәрби кием киде гүя Һәрбер агач, һәрбер куак… Болынымда биеп йөргән Бал-гөл исле шаян җилем, Тончыгып сугыш көленә, Ташлап китте туган җирен. Ике хәбәр арасында Каннар акты елга-елга. Ике хәбәр арасыннан Әнкәм атлый, егыла-егыла. Хәсрәт төяп, кара көймә Агып китте Идел буйлап. Агып китте өзелеп көткән, Килеп җиткән бәйрәм-туйлар. Ике хәбәр арасында Эленеп калды ал яулыгым. Ватык сугыш арбасында Тумый калган балам елый… Ятим бер моң сугылып йөри Хәрабәдән хәрабәгә. Ядрә тиеп янып ята Өчпочмаклы сәлам-хәбәр… Ике хәбәр арасында — Кара байрак, кара бәйрәм. Бар, син аны тыеп кара, Бер ычкынса сугыш бәйдән! Ике хәбәр арасында Кысылып калды гүя дөнья. Сүнмәсен тик Ил учагы — Як син аңа, көн як, төн як! Акрын гына таң сызыла, Колак салам бер тавышка: «Nach Osten»ны күмеп китте «Көнбатышка!», «Көнбатышка!..» Күпне күргән каскаларда Биш канатлы йолдыз яна. Шул йолдызның яшәү көчен Исбат иттек без дөньяга. Тамыры белән җирне капшап Сулыш алды сулган каен. Акбүз атка әверелеп Үсеп җитте юаш таем… Ике хәбәр арасында Җирдән бизә язган язны Кайтарды Җиңү авазы — Канга манып елын яздык: Кырык бердән Кырык бишкә Күпер салды күпме гомер. Кисәүләнгән кәүсәләрдән Яшьнәп чыкты япь-яшь бөре…"
"* * * Аз да түгел, күп тә түгел, Бары ике хәбәр арасы: «Сугыш!» – бәргәләнде карт барабан, «Җиңү!» – яшь быргылар авазы. Берлин капкалары уртасында Кысылып калды сугыш арбасы. Үзгәртергә бераз туры килде Европаның иске картасын… Арба калды, ә капкалар илне Бүлеп куйды аргы-биргегә. «Әйләндерсәң арба тәгәрмәчен, Кайтмас микән тарих кирегә?..» — Аръягына посып шул капканың, Дошман әнә ниләр кылана: Арбаны ул хәзер канат тагып Чыгармакчы йолдыз кырына… Чү! Кагылма минем йолдызыма, Йолдызларга инде орынма!! «Сугыш» сүзе белән «Йолдыз» сүзе Баса алмас мәңге янәшә. Тормыш белән үлем беркайчан да Алмаган күк Җирдә ярәшә!.."
"* * * Тоныкланган Йолдыз иле: Җирдән яман хәбәр килде. Кем уйлаган йолдызларга Кагылыр дип сугыш җиле?! Таң йолдызы бакты Җиргә: – Нәрсә булды сиңа, Кешем? Моннан торып ишетмәсәң — Әйтим микән әллә төшеп. Без, йолдызлар, кайсы чакта Башны җуеп атылсак та, Гел бер дога, гел бер теләк: «Җирне сакла!», «Җирне сакла!» Кара төндә адашканда, Маяк булып уңнан, сулдан, Яктыртабыз армый-талмый, Язмасын дип Кеше юлдан… Балкышабыз, күз кысабыз, Җемелдибез Сиңа карап. Төн чыгабыз Сине саклап, Ах! Үзеңне итмә харап!! …Йолдыз иле. Йолдыз җиле Җиргә бер көн җитте килеп. Йолдыз җиле кагылганда, Балам төшләр күрә, көлеп… Ак каеным ни уйлана, Ягылып төн карасына: «Теге арба кереп китсә Җидегән йолдыз арасына?..» Челтер-челтер Җидегән чишмә Серен сөйли күбәләккә: «Таңда җилләр тыныч иссә, Дөнья бигрәк түгәрәк лә…» Кешнәп куя кашка таем, Ак йолдызы маңгаенда: «Таңнар нигә шулай моңсу Була икән май аенда?..» Ник соң әле әнкәемнең Таң йокысын ачты дөнья? — Уйга талган чал чәчләре Ал чәчкәле ястыгында… Ә йолдызлар, күк гөмбәзен Күк томанга төреп кенә, Берәм-берәм югалалар, Югалалар эреп кенә… Шул йолдызлар арасында Синең дә бит үз йолдызың — Уян, Кешем! Уйлан, Кешем! Уйнат, Кешем, таң быргысын!! Җир шарының уртасына Элеп куй син бәллүр бишек. Берәм-берәм һәммә йолдыз Кунак булсын, шунда төшеп… Ә мин мәңге калыйм Җирдә. Очсын әнә ал яулыгым Йолдызлардан йолдызларга, Имин хәбәр, сәлам булып!"
«Иман әлифбасы» китабыннан
"Ага идел Ага Идел… талып-талып, Күңелләргә дәрт-моң салып. Җиһандагы хәрәкәткә Хәйран калып вә таң калып. Ага Идел… өсләренә Йолдыз ява төннәр буе. Буразналар булып яткан Кемнәр моңы, кемнәр уе… Ага Идел… Кояш белән Уртаклашып Җирнең хәлен. Дулкынына Ай-сылукай, Басып чайкый сары шәлен. Ага Идел… төшләрендә Үксеп куя бер сулыгып. Ярларына иңеп калган Тарихымның моңсулыгы… Ага Идел… күкләреннән Акчарлаклар хәбәр сала. Заман зары төпләренә Юшкын булып утырып кала. Ага Идел… Кешелекнең, Гаделлекнең шаһиты ул. Буыннарның җырдан җырга Күчеп килгән бәхете ул… Ага Идел… ярсый, шаша, Үтә һәрбер йөрәк аша. Аккан саен, дөнья серен, Яшәү серен күбрәк ача… Ага Идел… Ватанымның Җан азыгы, үзәк бәгыре, һәр тамчысы өчен барган Кан-көрәштә артты кадере. Ага Идел… дулкыннары Тәңкә-тәңкә, ялык-йолык. Әллә ничә телгә килеп Ага Идел халык булып… Ага Идел… ак суына Саф инешләр кушыла килеп. Шуңа микән әллә тирән, Шуңа микән әллә иңле?.."
"Туган телгә мәдхия Әй син, телем, туган телем, тамыр телем. Җир астыннан тарих серен табар телем… Әй син, телем, рәхәт телем, авыр телем. Телне тешләп канатырлык сабыр телем… Синең белән рәхмәт укыйм, теләк телим. Җырга салып сине, милли көйләр көйлим. Табындагы икмәгем күк телем-телем, Табынам сиңа, синсез бер тәм тоймас телем… Әй син, телем, айлы төнем, якты көнем. Әремнәрдән әче, балдан татлы телем. Сине саклап калыр өчен, күпме белем кирәклеген аңладым мин, белдем бүген… Әткәм-әнкәм мирасы син миңа күчкән. Чишмә, үзе сусаганда, сине эчкән… Алдым сине, күчтең төбем-тамырыма, күчтең күзәнәкләремә, карыныма. Кердең аңга, яттың җанга, сеңдең канга, һәр гөл белә үз исемен, син кушканга… Җиһандагы һәрбер җисем, һәрбер матдә, Исемем бар, дип, гүя сиңа рәхмәт әйтә. Әй син, телем, батыр телем, горур телем. Җирдә йолдыз булып балкып торыр телем. Халкым теле, хак телем син, йөрәк телем. Киләчәгем өчен мәңге кирәк телем!"
"Татарстан Эшкә уңган, җырга һәвәс, Һәммәсенә татар оста. Йорты таза, тәрәзе саф, Капкасы киң – Татарстан. Еракларга шаулый даны, «Татарстан» дигән аты. Очмый калмас йолдызларга, Исән булса елгыр аты… Бәйрәмнәре гөрләп үтә, Иң матуры – Сабан туе. Күпме генә ясасаң да Булмый шуннан һаман туеп. Яулыкларның чигүлесе, Атларының җигүлесе. Их, утырып бер очарга — Калып торсын «Жигули» ы… Һәр табында кайнар коймак, Әче балы, татлы балы. Ничә өйгә чакырулы — Берсеннән дә булмый калып. Күңелләрнең хөр, киңлеге Бәйрәмнәрдә күренә бигрәк. Белим дисәң тирәнлеген, Тарихына керү кирәк… Хезмәт, көрәш, җиңү дисәк, Бу – халкымның үткән юлы. Мәңге җиргә берегеп калыр Урак-чүкеч тоткан кулы. Йөзе балкып торыр һаман, Битен юса Иделендә. Яманлык юк бер тамчы да Ни эшендә, ни телендә. Җанга газиз, телгә йомшак Казаны да, Кишете дә… Таш диварлар арасыннан Бер моңлы чың ишетелә. Сәгать суга манарада, Вакыт дәшә – туктап калма! Заманны да әйди-әйди, Республикам атлый алга. Эшкә уңган, җырга һәвәс, Һәммәсенә татар оста. Йорты таза, тәрәзе саф, Капкасы киң – Татарстан!"
"Хәтер әлифбасы Сулдан – уңга, сулдан – уңга, сулдан – уңга… Төртелеп тә тормый каләм, шуа гына. Күз иярми хәтта… …Ә менә бу хатта — Ил-Болгардан килеп җиткән хәтер-хатта Нинди серләр ачылмыйча тора?! Күзләр җавап эзләр… Телгә килсә язудагы сүзләр, пышылдар күк: «Әлифбаңнан сора!!» Әлифбаңнан сора… …Әнием язган хатлар-хатирәләр — ул кичәге. Бер теленә – өч әлифба: авыр сабак… Нихәл ятлап өлгергәндер, җанкисәгем. Дога диеп кенә белә идек: «Әлиф-би, ти-си…» Әбиләрнең безгә биргән сабагы шул. Ятладык тик язып сулдан уңга. Наданрак калдык шуңа… Тамгалары әллә төштә, калган истә. Тоташтырып кына булмый һич тә… Кая инде Шәмаилләр уку безгә! Катлаулырак иероглифтан да күрер күзгә… Ах, өзелгән ләса иске җепләр, Хәтер тамыры – изге иҗекләр… Абына-абына укыйм, сагына-сагына, Чылбырларны тезәм, ялганам. Бабаларым язган васыятьне Терелтә алырмынмы яңадан?! Уңнан – сулга, уңнан – сулга, уңнан – сулга… Каләм, каләм! Хәтер әлифбасын дога итеп алам шигъри юлга…"
"Хуш киләсең, мәрхәбә!"
"(Болгар дәүләтенең ислам динен кабул итүенә ел тулу уңаеннан) Җәй намазлык, олугъ бәйрәм җиребездә, Болгар-ил! Мең дә бер йөз ел тулды динебезгә, Болгар-ил! Тарихымнан килгән мирас биниһая зур, гали: Калган безгә Болгар-илдән Коръән берлә Кол Гали… Әдәбиятымда бәйрәм – ул синдер, Кол Гали! Мәдәниятемдә бәйрәм – ул диндер, Кол Гали!.. Бу гаетне безнең белән син дә көттең, Кол Гали! Кыйсса язып ил-халкыңа ядкяр иттең, Кол Гали! Кыйссаңны син бисмилладан башлап киттең, Кол Гали! Әлифбага, димәк, безнең мең дә бер йөз ел, Гали!.. Коръән чыгар идем сиңа, укый белсәм, Кол Гали! Җир-туфрагың җиңел булсын – дога кылыйм, Кол Гали!.. Унбер гасыр иман белән… Сөен, ела, көл, Гали! Иман шартын үзебез дә белеп торган көн, Гали! Бездән соң да укысыннар сине, бөек Кол Гали! Рухыңа дога кылсыннар, изге диеп, Кол Гали! Мең дә бер йөз ел эчендә ниләр булмас, Кол Гали… Сирәк-мирәк татарның да бәйрәмнәре булгалый… «Ураза» ны байтак тотты халкың ачтан, Кол Гали! Кытлык чакта синең белән авыз ачкан, Кол Гали!.. Корбан «бәйрәмнәрен» дә ул бик күп күрде, Кол Гали! Денен саклап, корбаннарын бик күп бирде, Кол Гали!.. Күк капусы безгә дә бер ачылыр ул, Кол Гали! — Бәйрәмнәрнең иң бөеге, асылы шул, Кол Гали!.. Нахак сүзләр күп ишеттек синең хакта, Болгар-ил! Яман телләр тарихымны төрле якка боргалый… Хак Тәгалә белә: хаклык безнең якта, Кол Гали! Сафландырып каныбызны тор син сакта, Кол Гали! Кайберәүләр, иман сатып, диннән бизде, Кол Гали! Аермакчы булып хәтта синнән безне, Кол Гали!.. Диннән язып каралды әхлак вә гадәт, Кол Гали! Буыннарга гыйбрәт булсын бу гыйбадәт, Кол Гали! Сәгадәтле сәгатебез – ил яңара, бел, Гали! Сәдакатьле булып калыйк гел аңарга, Кол Гали!.. Сөбханалла, күз тимәсен, тантанабыз зур, Гали! Рухыбызга иман иңсен, йөзебезгә – нур, Гали!.. Олугъ бәйрәм йортыбызда – табыныбыз мул, Гали! Инде илләр имин булсын! Амин тотыйк, Кол Гали!.."
", август"
"Милли, милли миллионнар… Милли, милли миллионнар Чәчелгәннәр давыл-җилгә… …Яз кайтмасак, көз кайтырбыз, Бер кайтырбыз туган илгә… Милли, милли миллионнар Сибелгәннәр төбәк-төбәк. Ни көтәләр, ни уйлыйлар, Туган якка күзне төбәп… Тарта җаны, тарта каны, Тартып тора милли моңнар… Ник уянмый, йоклый һаман Милли, милли миллионнар? Тарих безнең авыр инде… Белмим, кемгә ошасын ул! Милләтеңә охшамыйча, Тагын кемгә охшасын ул!.. Милли, милли миллионнар… Милли кызлар, милли уллар… Укмашырга, тоташырга Җитми мәллә юкса куллар?.. Чакырып тора кайтыр юллар, Көтмәсә дә такыр юллар… Оча тора, китә тора Милли, милли миллионнар… Милли байлык – милли саулык… Милли җимерек, милли ватык… Җилләр уңай искән чакта, Җилгә ябышып кайтыр вакыт… Яз кайтмасак, көз кайтырбыз… Үтә гомер, көтми еллар. Өзелеп бетсә милли кыллар, Кемнәр көләр, кемнәр елар?.. Җыен ясап, кыен ашап, Көрәшкәндә йөзләр, уннар, Ник кушылмый туган телгә Милли, милли миллионнар?.. Ага Идел, ага болыт, «Исә җилләр, күчә комлар…» Кыйблабыз бер, берләшик лә, Милли, милли миллионнар!!"
Бозлы күзләр
"(Урысның мәшһүр рәссамы Илья Глазунов күргәзмәсеннән чыккач…) Салкын караш. Күксел күренеш. Бозлык чоры… Туңам, күшегәм. Җитә калды өшеп болай да Җылы эзләп йөргән кешегә… Бозлык иле… Ник соң бозылган Тарих, «бозга салып саклагач…» Рәссам күзе күрмәгәнне дә Шәйлим, бозын кырып ташлагач… Бозлы күзләр… Татар язмышын Буяулардан эзләп, төсләрдән. Чыгып барам… Эчем ут яна: Боз таулары ята өсләрдә… Чыгып киттем бозлык чорыннан. Кояш эзләп киттем күзләрдән. Эреп акты бозлы яшьләрем — Көн җылынган. Дөнья үзгәргән… Чиркәү чире йога күрмәсен, Күзем белән эзлим Аемны. Аяк асты бозлак… Тизләтәм, Егылмаска тырышып, адымны…"
"Кошка канат нигә? Кому на Руси жить хорошо? Н. А. Некрасов Рус илендә яшәү кемгә рәхәт? — Кемгә рәхәт, шулар беләдер… Үз җиреңдә яшәп, илсез калсаң, Үзәк-бәгырьләрне теләдер… Илсез ирек – башсыз калган бүрек, Ирексез ил – коштыр канатсыз. Иреклеме шул ил: ир-атлары «Тройкасыз» калса, пар атсыз?! Үз өеңдә – ятлар кагыйдәсе, Ятлый-ятлый телләр калмады. Рус илендә яшәү кемгә рәхәт? — Күпләр моны күптән аңлады. Укынсаң да, кабат чукынсаң да, Күзен чукымас карга карганың… Үз иркеңне үзең сакла, татар! Белеп атла кая барганың! Үз җиреңдә – җирсез, түбәң тишек. Үз илеңдә – телсез, баш түбән. Үз ирексез яшәп яткан кеше, Мәгълүм инде, мәңге яшь түгәр. Үз күгендә үзе теләгәнчә Очу бәхетен сора кошлардан! Кешеләр дә язмышлары белән Кошлар язмышына охшаган. Суверен ил, имеш, нәрсә бирер?! — Сувенир да бирмәс, бүләк тә… Тик ул аңа очар канат бирер, Табып булмый торган түләп тә. «Суверенитетлар парады» дип Кемдер мыскыл итеп карады… Тигез булу өчен бар ич нигез, Бозмыйча да ике араны… Очар кошка Ходай канат биргән, — Ә читлектә канат нәрсәгә?! Саклап калыйк бүген Азатлыкны, Җил-давыллар биткә бәрсә дә!.. Кошлар очар… Очканнан да рәхәт Иркен сулыш алып атлавы. Бөек кенә итәр һәр халыкны Бер-берсенең хакын хаклавы. Үз илендә яшәү кемгә рәхәт? — Татарга да рәхәт, руска да… Үз илеңдә яшәп кол булуны Дошманга да бирмә, дуска да!"
"Азатлык!!! Күп күрдек кимлекне, газапны, Бу – безнең изге сүз азаккы, Байраклар урала байракка — Азатлык! Азатлык! Азатлык! Исбатлап гасырлар буена Яшәүнең асылын, кыйммәтен Кабатлый изге бер сүз белән Иреккә сусаган милләтем. Бу теләк сеңгән ул каннарга Кояштан, җиремнән, суымнан. Яулыймын, даулыймын – җиңгәнче, Шул изге көрәштән суынмам! Ташыды сабырлык күкрәктән, Без бүген вулкандай кайнадык. Җыелып туганнар, кардәшләр, Без Ирек мәйданын сайладык. Йөрәкләр тоташкан бер булып, Йодрыклар укмашкан бер булып, Миллионнар берләшкән җыр булып — Азатлык! Азатлык! Азатлык!"
"Җиде бәхет елы Яна елда – яңа бәхет, диеп, Гел яңага гашыйк бары да, Яңачарак, имеш, ява, диләр. Яна елның аның кары да… Ә мин менә иске елым белән Хушлашасы килми йөдәдем. Айрылырга аннан һич кенә дә Риза түгел иде йөрәгем… Сәер икән, диләр гаҗәпләнеп, Сәбәбен дә тормыйм яшереп; Иске елда күңелем минем калды, Әллә ничә язга яшәреп. Ул гынамы? – Ялгышмам күк һич тә, «Йолдыз елы» булды ул, дисәм. Ничә бәйрәм бүләк итеп китте — Кәбисә ел иде югыйсә… Рәхмәт аңа, соңга калганчы, дип, Сынган канатларны ялгады. Чынга ашты күпме әкият-хыял, Күмеп китте күпме ялганны… Иске елым бигрәк юмарт булды, Җанга якын дуслар өстәлде. Зурайтырга туры килде хәтта Яңа елның бәйрәм өстәлен… Ә шулай да мин яңага гашыйк, Кер, Яңа ел, кояш булып син! Быел – җиде бәхет елы, диләр, Җидесе дә безгә юлыксын!"
"Бәйрәм җыры Уйнагыз да биегез, Җырлагыз да көлегез. Бүген безнең бәйрәмебез — Ирек алган көнебез! Зарыгып көткән көндер бу, Сагынып көткән көндер бу. Җыелып кардәш-туганнар Бәйрәм иткән көндер бу. Бүген – туган көнебез, Түгелеп тулган көнебез. Югалышып, табылышып, Бергә булган көнебез. Байдыр үскән җиребез, Җайдыр искән җилебез. Идел-йортка чакырабыз, Кунак булып килегез! Сыйлыйк дисәк – сыебыз, Көйлик дисәк – көебез. Саф тәрәзле, киң капкалы, Ак түбәле өебез. Инде шуны белегез, Әйтеп тора телебез: Мондадыр – нигез ташыбыз, Монда – учак-көлебез… Сибелгән дә без идек, Таралган да без идек. Тарихның ак битләрендә Каралган да без идек. Бетсәк бетәр идек без, Батсак батар идек без. Юктан бар булып йөрмибез, Күптән татар идек без. Еласам да – үз илем, Җырласам да —үз илем. Җырга салып теләк телим, Канатланып үс, илем! Уйнат гармуның телен, Күтәрелсен күңелем. Бәйрәм итсен, рәхәтләнеп, Илем, телем, Иделем! Җырлагыз да биегез, Уйнагыз да көлегез. Бүген уртак бәйрәмебез — Ирек алган көнебез!"
"Шулар өчен… Дөнья безне зурлап каршы ала, Әмма менә ничек озата… Кайберәүләр аннан бик тиз китә, Кайберәүләр кала озакка… Юк, кермиләр алар өлешенә Башкаларның, сузып кулларын. Кайчагында хәтта артык кыска Булып чыга гомер юллары. Берәүләре аның буыннарга Саф чишмәләр казып калдыра. Берәүләре туар киләчәккә Җырлы хатлар язып калдыра… Сулган гөлләр өчен сулышын бирә, Каны белән җирне сугара. Кулы белән коеп бәхет сынын, Гашыйк булып үлә шуңарга… Алар Җиргә, тансык бала сыман, Зарыктырып кына киләләр. Йолдызларга тоташтыра торган Якты күпер салып үләләр. Шулар өчен Җирнең үзәгендә Һәйкәл булып мәңге ут яна. Җир-анакай шундый балаларын Төшләрендә күреп уяна…"
"Шагыйрь гомере Егермесе тулгач, алда әле шуның кадәр тагын ике-өч гомер түгел, бары җиде, тик җиде ел каласыны шагыйрь каян белер… Белмәсә дә – сизенгәнме әллә? Ашыктыра каләм: тизрәк, тизрәк! Өлгерергә кирәк — Алга, йөрәк! Ә гасырга әле, ай-һай, ерак… Һай, егерме яшь торамыни сорап, яшәсене күпме уйлап-юрап?.. Яз бит әле, язның башы гына… Нәрсәгә дип артык ашыгырга? Әй шагыйрем! Талантың зур, рәхәтен күр! Чум данына, чум малына — карап торма! Йөрәк, йөрәк! Ни даулыйсың? Нәрсә кирәк? – Бу дөньяның офыкларын — киңрәк, киңрәк… – Җиһандагы бәхетсезләр калсын кимрәк! Шагыйрь яна, эче-тышы дөрли, көн-төн иңрәп… Җиде елга, тагын түзсә күкрәк… Тукта, Вакыт, чапма, зинһар! Әкренрәк!! Чапма, Вакыт, чапма, булчы рәхимлерәк! Безгә әле шагыйрь кирәк! Бүген кирәк, иртәгә һәм… Шагыйрь Мәңге кирәк!! …Егермесе тулгач, алда әле һәйкәлләргә күчкән япь-яшь гомер!.."
"Үз җылысын кушты дөньясына… Итәктән дә төшеп өлгермәде, Үги йортка аяк басты бала. Бозга каткан бәхет ишекләре — Ачыласы көне әле алда… Бишекләргә салып, бер йолдызга Элеп кенә куясы да юкса… Тик нишләмәк кирәк, ул бер чәүкә — Күгәрченнәр оясында юк сан… Әй сез, җилләр, орынмагыз каты, Иссәгез лә саграк, сөебрәк. Ятимлектән туңган нечкә җанны Тергезергә, ай-һай, күпме кирәк… Кояш төште салкын буразнага, Җылытыйм дип ялантәпиләрен. Җылы бишмәт, җылы бүрек тапты Алмашынып торган әтиләре… Җылы кулын сузды Саҗидә апай, Җылы яңгыр булды күз яшьләре, Күңел төбендәге җыр орлыгы Исән калды шулай… Җыр яшьнәде… Карурманнар буйлап кара төндә Адашыпмы йөргән моңа хәтле — Җылы сүзгә тилмергәндер ул да, Җылы кирәк икән моңга хәтта… Бер юл алгач, инде туктамады, Ияртте дә китте үзе белән: «Син тугансың, диеп, бу җиһанны Күрер өчен шагыйрь күзе белән…» Язмыш арбасыннан төшеп, гүя Үз йортына аяк басты шагыйрь… Бәхет ишеге нәрсә – җыры белән Халкы күңелен киереп ачты шагыйрь… Үз җылысын кушты йөрәкләргә, Сүз җылысын – салкын дөньясына. Ышандырды сынык күңелләрне Моңлы сазның мәңге сынмасына!!"
"Рәнҗемәсен инде үзе… Безнең әти Тукайны яттан белә: Тормышта нинди генә җай чыкмасын, Әйтеп куя шуны шагыйрь сүзе белән, Шигырен димсең, мәсәленме, бер кыйссасын… Өлкән буын Тукайны яттан укый, Безнең буын күбрәк оятыннан укый… Яңа буын исә тизрәк сүзлек ачар, «Нәрсә дигән сүз соң әле бу, дип «уйку?»… Безнең яшьләр бигрәк тату китап белән, Тату булмый, китап бит ул белем бирә! Тик шулай да «рәхмәт» дип тә әйталмаган Татарлар да очрап куя сирәк-мирәк… Безнең әти Тукайны яттан сөйли, Без дә бераз Тукайны укып үстек… Укыйлар бүген дә. Иртәгә дә Укырлар – туган телдән тәрҗемәсен… Үзе генә инде менә рәнҗемәсен… Рәнҗемәсен иде Тукай, рәнҗемәсен…"
"Бер адашыйк әле Казан урамнары артык таныш, адашып та булмый, ичмасам… Адашырмын, димә, урамда да, хыял канатыңда очмасаң… Үз-үземә урын тапмаганда, исәрләнеп, ялгыз бер башым, ят тыкрыклар эзләп чыгып китәм, яттан укып сине, Такташым! Мин бер сеңлең синең – Киләчәктән. Өр-яңадан сиңа мин гашыйк. Икәү бергә кичке урамнарда бер адашыйк әле, адашыйк… Сөйлим әле сиңа бер буранда Зөлфәт белән чана шуганны. Син дә шуар идең, белеп торам, бар ул безнең җанда туганлык… Их! Еллар чиратына бераз гына алданрак баскан булсамчы! Без очрашкан булыр идек юлда, мин дә бит бер исәр, гыйсъянчы… Песи малайларын мин дә сөям. Тик бүгенге шагыйрьләрне алар кырыс дип зарланалар, сәлам бирү кая! Гел куалар юлдан «перес!» дип. Мин дә раслап куям, «дөрес» дип… Бер сеңлең мин синең – Киләчәктән, билгесез бер нәни җырдашың. Сине сагынып эзләп йөрим бүген кичке урамнарда бер башым… Мәхәббәттә – «тукран тәүбәсе» мин, үкенсәм дә күпме, гел гашыйк. …Казан урамнарын танып булмый, бер адашыйк әле, адашыйк…"
"Моабит Бер сүз, бары бер сүз — Моабит… Ирекленең җанын тетрәткән. Төрмәләр дә керә тарихка, тоткыннары белән беррәттән… Җәлилләрнең соңгы сулышы үтәли җил булып искәндер камерадан камераларга… Идәненә кояш төшкәндер. Рәшәткәле әмма яктысы, атса ни дә таңы, сүнсә ни… Бу зинданда кеше гомерен тәүлек белән кем дә үлчәми… Төрмәләр дә кала тарихта, тоткыннары белән беррәттән. Бер сүз, бары бер сүз — Моабит — палачны да төптән тетрәткән…"
Ак болыт
"Сибгат Хәким истәлегенә Сибгат ага! Тыныч кына Идел һаман ага… Ә төбендә, җиде кат тирәндә, ни сер барын дулкын гына белер… …Ябышкаклар йөрсә тирәңдә… Идел һаман ага, Сибгат ага! Юшкыннарны юып агызып китә ташкын көче… Кайчагында дәшми калу – алтын: саклык өчен түгел, хаклык өчен… Хакимнәрдән нәрсә көтмәк кирәк! Хәкимнәрдә иде нечкә йөрәк… Күбәләкне – сөңге очынамы?! …Җир астыннан килгән өн шикелле: «Кошлар тагын бала очырамы?..» Каләм очы, сизгер антеннадай, тотып ала сәлам-ыңгырашын… Шагыйрь яза – хәрефләре аршын… Шагыйрь ята – шул ук хәләл аршын… Сибгат ага! Идел һаман ага… Ә болытлар бермәл баш очыңда оеп калган. Ак болыт ул – җиңел яңгыр гына, Тамырыңа тамар – тирәнгә… Тамырларга карап табыныр вакыт, ябышкаклар йөрсә тирәңдә…"
"Кипсә яшел карасы… Бирде дөнья кирәкне, Еламаска өйрәтте… Xәсән Туфан …Еламаска өйрәтсә дә — җырламаска өйрәтә алмады, шөкер, дөньясы… Җыр исән-сау йөрәктә! Инде каныгып язмышка, аны да алса тартып, еламый да, җырламый да яшәүдән үлем артык… Еламаска өйрәтсә дә — җырламаска өйрәтә алмады шул дөнья-камчы… Җәрәхәтле йөрәктә янсын яра, бәйләмәгез, саркып торсын, канасын!.. Шагыйрь манып җырын язар, кипсә яшел карасы…"
Саҗидәкәй
"Саҗидә Сөләйманова истәлегенә …Агым суда басма өстендә Керләр чайкый сай җирдә… Татар халык җыры Саҗидәкәй, керләреңне чайкадың. Дулкыннарга кердең үзең айкалып. Ап-ак керләрең җилләрдә, һай, кибә, Кайда йөзәсең күренми, Саҗидә?! Чыгып бассаң үз басмаңа бер таңда, Сагынышып елап күрешер идек. Ак канатка саркып чыккан ал канны Ак яулыклар белән сөртешер идек… Аймылыштык бер урамда – аяныч, Айрылыштык – язмыш икән аяусыз. Саҗидәкәй, сәҗдә кылам җырыңа, Эзләреңә шигъри ләйсәнем яусын! Моң агыла Саҗидә дип, Саҗидә… Җырлар безне очраштырыр кай җирдә? Ак басмага басып чайкыйм керемне, Синең арттан тирән суга керимме?.."
–
"Анна Ахматовага хат …Анна Ахматова! Анна ханым! Шигырь анасы — каләмдәшем минем! Кан кардәшем!.. Әйтелмичә калган эч серләрең, йөрәгеңдә янган шигырьләрең, бәлки, минем күңелдәдер, җан кардәшем!.. Синең сиреньнәрдән зират исе килә. Сиреньнәрдә минем йолдыз көлә… имеш… Сирень хәлен сирень генә белә… Анна Ахматова! Исемеңә хәтле җырга ятыш… Каннар безнең катыш… Шигырь күкләренең уртасында, дөнья дәрьясының читендә яшәүләре, ай-һай, читен лә ярымбөркет булып, ярымаккош. Ят кош, ят кош… Бу күңелнең изге көзгеләре… Сез генәме анда чагылып үткән. Йөз көзгедән ашкан инде күптән без белгәне… Мәңгелектә калган мизгелләре тетрәндерә үткен күзлеләрне. Дальтоник тел төсле сүзне белми. Алар өчен салават күпере ни, туган тел ни… Җиде төсне аермаган нәрсә күрсен! Кара күзлек кия аптырагач, күзле бүкән үзе, теле – агач… Ах! Анна Ахматова! Анна ханым! Без дә, җаным, яшәп карадык… Нәзакәтле кызлар мәктәбенең ишекләрен япкан каралык… Каеннардан укып белем алдык, чәчәкләрдән, җирдән, болыттан. Безнең чорда матур туташлар күп, тик алар шул телен оныткан… Чибәрләр күп. Әмма гүзәлләр юк! Тутый кошлар сыман бик тәкәббер йөрүләре, үз телләрен белми… Безнең чорда инде мәхәббәт дип үксеп елый белми беркем, үлми… Адәм заты бизде мәхәббәттән, тел тидерә хәтта шигърияткә! Шәһрезадә кебек изге затка калмады шул урын, почмак хәтта… Кырын караш шигырь анасына: «Марҗа бит ул» диеп Аннасына… Тел йозакмы җан кардәшләр арасына? Җыр тудырган кеше — мәңге Ана! Тел тимәсен! Күз тимәсен аңа! Сүз тимәсен! Шулайдыр бит, Анна?! Бәлки, артык биек үреләмдер, бәлки, сезгә көлке күренәмдер еллар арасыннан… Кем түбәнлек теләр баласына… Үрелепләр генә аласы ла, үз йолдызың булып янасы ла… Анна Ахматова! Сиңа бүген йөз яшь! Йөз көзге… Кире яктан укысаң — көзге йөз. Шигыреңдә күрмим бер җыерчык: язлы, кышлы, җәйле синең йөз… …Беркөн минем туган көнем иде. Көтмәгәндә бер ят хатын килде, бушанырга теләп сереннән… нык зарланды алкаш иреннән… Үзе көлгән була, күзе көлми һәм исерде тәмам шигыремнән… …Тышта бүген яшел җилләр котыра, тәрәзәңне ачсаң – тузан тутыра, тәрәзәңне япсаң – ялгыз итә, ялгыз башка кайда урын җитә? Чыгып китәм җилләр кочагына, ялкын кирәк, ялкын учагыма! Анна Ахматова! Анна ханым! Сиңа бүген нәкъ йөз яшь тула! — Бер хәл була бүген, бер хәл була: йә яңа җыр туа, йә – Мәхәббәт!!!"
"Июнь,"
"Моңсыз үскән буынга Сөйләшегез, әйдә, сөйләшегез… Сәйдәшебез, имеш, Сәйдәшебез… Җырсыз үскән моңсыз күсәк буын, татып карамыйча чишмә суын… Их, кызганыч!.. Сандугачлы талдан мәхрүм җир баласы… Җир-анадан ятим калган җыр баласы… Гаебегез түгел дә бит, җаным, нихәл итмәк — ил бәласе… Ташландык су итеп, чишмә моңын чыгар да түк, чыгар да түк, имеш… Ач калырсың, тамагың тук килеш! Үз җаныңнан үзең китсәң качып, ничек йөрмәк туган җиргә басып?! Сөйләшегез, әйдә, сөйләшегез — һич югында, керсен телегезгә җырлап гомер иткән Сәйдәшебез…"
Кеше – мәңгелек
"Бакый ага Урманчега Таш һәм Кеше — гүя бу җиһанның Хәтере ул төрле яшьтәге… Кеше бүген Ташка йөрәк куя. Тибәрме ул йөрәк, яшәрме? Нәзакәтле бер моң ишетелә Бик ерактан – гасыр башыннан… Кем ул җырын яза, уй-моңнарын, Тавышын яза Болгар ташына?.. Бераз туктап, соклангандай итеп, Карап тора үзенең эшенә… Ни могҗиза?! – Кинәт тылсым белән Әверелә бу таш Кешегә!.. Телгә килә: «Дустым, – диеп, үзе Эндәшә үк карап сынчыга: — Мин таш инде. Ә син – адәм заты. Күреп торам: таш күк син чыдам… Бакчы, Бакый, үзеңә дә, бәлки, Әйләнергә ташка вакыттыр… Зинһар, гафу, үпкәләмә тагын; Ихтимал, бу сүзем артыктыр… Мин бит болай гына, үртәп кенә, Таш мин әлеге дә баягы…» …Кушылырга сүзгә теләгәндәй Биеп куя сынчы таягы: Ул да бер иптәше инде аның, Анысына да күптән җан кергән. Җылы кулы Бакый-тылсымчының Сулыш биргән аңа, җан өргән… Сынчы дәшми. Дәшәр иде — курка: Таш белән син кара сөйләшеп… Һичкем күрми. Ул тын гына елый, Тамагында – төер, күз яше… Үзе «гаепле» шул, Пигмалион, — Үзе коеп, үзе терелтте. Гаҗәп тә соң, салкын бер таш аның Ни дип әле күңелен эретте… Ә шулай да булмый сүзсез калып, «Таш йөрәк» дип рәнҗи күрмәсен… Белеп торсын, җан иңдеме инде, — Димәк, мәңге-бакый үлмәсен… «Дустым, – диеп, аңа сүз кушты ул,— Фани дөнья, диеп йөрсәк тә, Кеше – бакый, рухы мәңге яши, Җир куенына беркөн керсәк тә… Кабер ташы ул – бер истәлек тик Туган-үлгән елны язарга… Ә Кешегә, дустым, һәйкәл кирәк, Кабер ташы гына аз аңа!.. Сөйләп кенә аңлап бетермәссең, Иң яхшысы: җыру җырлыйм бер… Мин – иҗатчы: көлеп куям кайчак, Башны ташка куеп җылыйм бер…» Таш йөрәкләрне дә йомшартырлык Моң тирбәлә. Картның – үз җыры… Хәйран калып, аны тыңлап тора Тәрәзәдән кергән «кыш нуры»…"
Моңсара
"Сара апа Садыйкова истәлегенә Турыгыздан үтеп киткән саен, Юксынудан җанны моң сара… Моңнарыңны кушып исемеңә, Җыр чыгардым сиңа, Моңсара… Җыр чыгарып була, моң чыгармы Без көйләгән милли көйләрдән?.. Тәрәзәләр аша ишетелеп Торыр микән алар өйләрдән?.. …Кичә урам буйлап, гармун уйнап, Синең җырны җырлап уздылар, Йөрәкләргә сарылып калды ул моң, Үзәкләрне иллә өзделәр… Гел хәтердә – әллә хак әкият, Әллә өнемдәге төшме син?.. Юксынганбыз икән юкка гына, Гармун телләреннән төшмисең…"
Зәңгәр күктә – алтын ай
"Фәридә Кудашевага Бирсә бирер икән Ходай моңны!.. Фәрештәләр тавышы – Фәридә… Торып калган бу моң һәр йөрәктә, Яшәп калган бу моң һәр өйдә… Бу сагышлар – су агышларымы, Кәккүк тавышымы? – Илаһи… Бер тетрәтә җанны, бер тибрәтә — Фәрештәдән тавышы, билләһи… Уралыплар аккан курай-моңмы, Агыйделнең камышларымы Шаулый шулай?.. Гомер көзләренең Әллә үтеп барышларымы?.. Төнге күкнең зәңгәр бәрхетенә Чигелеп калган алтын ай сыман… Шушы тавыш зарлы йөрәгемә Ягылып калган сары май сыман. Бәгыреңнән чыккан моң-сурәтне Шулай ишетәм, шулай күрәм мин. Җитми монда гади сүзләр генә, Шигырь яздым шуңа күрә мин…"
"Давылдан соң Без давылга юлыкмыйча калдык… давылдан соң күрдек дөньяны. Актарылып сынган имәннәрен куркып карап йөрдек без аның… Югалышып катып калдык бермәл, таянырбыз, диеп, кемнәргә… Давыл үзе безгә кагылмады, тик афәте төште иңнәргә… Тормыш диңгез инде… Бармы соң ул дулкыннарның берчак тынганы?.. Нишләтергә белми тордык бермәл давылдан соң калган дөньяны…"
"чәчәк кайтты арабызга… Ирен кыйшайтудан узган инде безнең шәхси мөнәсәбәтләр. туры карап сөйләшүне көтә Булып узган кыңгыр сәбәпләр. Дәшми генә чәчәк суздың миңа, Сафлык кайтсын дипме арага: Ак таҗлары агартырмы җанны, Шик калмаслык итеп карага?"
еллар
"Долой маскарад! Шаулый маскарад. Көлә маскарад: кәмит, тамаша, күзләр камаша. Гадел – алдаша, галим – саташа, изге – талаша. Гаҗәп, тамаша… Йөзлек кигәннәр, битлек асканнар, бары да ясалма: «Ә син чебеннән дәү фил ясама, бу бит – маскарад, чыны – астарак…» Шыксыз чырайлар пәрәнҗә япкан, сылу-чибәрләр корымга баткан. Берсеннән-берсе котырып, узып, мәш килә өер, азып, пыр тузып. Кемгә – күңелсез. Кемгәдер – кызык. Сәер шул, көлке, белмәссең монда: бүресе – сарык, аккошы – төлке… Гөрли маскарад, Күз буяргамы, күз буаргамы — кемнәр остарак? Йөрибез без дә, аптырап, карап. Чыны кайда соң, кайда асылы? Беркем ишетми, хет үл, асылын! «Чынлык кирәкме? — Эзлә, табарсың. Күбрәк сорашсаң, Дию авызына Килеп кабарсың!» Хурлык, мәсхәрә! Кит бу мәхшәрдән! Кая качарга? Кайсы авылга, кайсы шәһәргә? Бу нинди уен, бу нинди парад? Долой маскарад!!! Дөнья буталган, җепләр чуалган, табарга кирәк зәһәр бер дару бу шеш-чуаннан. Мәкер-ялганны кем соң фаш итәр?.. «Фаш итәм, диеп йөрсәң, баш китәр…» Кемдер саклана, кемдер аклана, шуңа һәрберсе битен каплаган. Бары да качалар берсе берсеннән. Астыртын гына алдакчы көлә, тешләрен кысып, гадел көрсенә… Намус тапланган, вөҗдан тапталган, мәкер шатлана, итә тантана. Хәйлә әйләнә. Телләр киселгән, сүзләр кысылган, күзләр бәйләнгән… Күргән кешегә ике күз белән читендер яшәү ике йөз белән! «Бәйлә күзеңне! Бу бит – маскарад. Чынлык адашкан, калган астарак…» . . . . . . . Ачык йөзлеләр! Ачык күзлеләр! Туры сүзлеләр! — Бер адым алга! Сезне эзлиләр. Эзли Кешеләр, эзли сабыйлар, изге каннарын койган абыйлар. Өмет өзмиләр, көтәбез, диләр, таш ярып чыгар кайчан булса да туры сүз, диләр!!"
Кем бишектә – шул ишектә…
(Соңга калып чыккан бәет)
ел корбаны – Әхмәт абзам
"Ибраһимовка багышлыйм Тарих мең дә тугыз йөз дә утыз җиде… Котсыз иде ул төн бигрәк, утсыз иде. Саташтыра төшкә кереп әле дә ул төн. Күзгә тулган әллә тузан, әллә төтен… Онытасым юк гомеремдә дә мин ул төнне… Истән чыккан чагы да юк, буа тынны… Утыз җиде… «Бәхет иле»… «Ирек иле»… Шомлы урам, шомлы тыкрык, шыксыз җиле. Коты чыккан боек койма-капкаларның, Сулыш саен көтеп килеп какканнарын… Онытасым юк мин ул төнне — Кем ишектә?! Дөп-дөп тибә… ике йөрәк — Син бишектә… Каргап калдым кара таңны — Кем ишеткән?.. Алып киттеләр атаңны… …Кем ишектә?! Дөбердәтә – хәтер микән, хәтәр микән? Дөбердәтә – тагын нинди бәла икән? Әллә инде үткән гомер, кире кайтып, «Кертегез!» – дип, бусагага бәрә микән?.. Дөбердәтә – әллә бер-бер хәбәр бармы? Хәтер ишеген ачаргамы, ябаргамы? Дөбердәтә, әллә соң бу, гафу сорап, Ил вөҗданы бусагада ялварамы?.. Утыз җиде… Тфү, тәүбә!.. Очсын җилгә… Телсез-чукрак, сукыр-надан тулган илдә. Богау-чылбыр – үткер каләм тоткан кулга, Ышаныч юк: Урак-Чүкеч – ул да «кулда»… Башка төшкән бу соң нинди каһәр икән? Бу соң нинди авыл, нинди шәһәр икән? Иген иккән, тимер бөккән бергә-бергә, Ник ышанмый дусы – дуска, ире – иргә?.. Утыз җиде… Черек – күле, иман черек… Утыз җиде – азган елы яман чирнең. Сагаешып өнсез калган тәрәз-ишек. Дөнья бикле. Җил дә шикле. Курка бишек… Дуслашкан юк, сөйләшкән юк, эндәшкән дә, Ятка түгел, күрше белән иптәшкә дә… Бу язмышка түзгән ялгыш Кеше генә, Бала түгел, бәла иңгән бишегенә… …Кемдер кага… Йөрәк кага… Кем ишектә?! Үсә курку, үсә нәфрәт тар бишектә… Дөбердәтә аяк белән – хәтер микән? Раббым, тагын нинди яман хәлләр икән?.. Какма, хәтер! Беләм мин ул кара таңны: Әллә кайчан алып киткәннәр атамны… Әни түзгән… Бишек тузган… Гомер узган… Кыра күзне әллә төтен, әллә тузан… Йөрәк типте, моңа тикле түзгән ничек? Күңел бикле, күзләр йомык, телләр кисек. Сукыр язмыш кая бәрер, кая ташлар? — Түр башында – супер яңа Кисекбашлар… Утыз җиде… Бу кайсы ай, бу кайсы ел? Бу кайсы дин? Бу кайсы чор? Бу кайсы юл? Беркем дәшми, беркем белми: сукыр уен. Хет асылын, хет атыл син, чәнчел, суел… Кем тәхеттә… Кем – түшәктә… Кем – тишектә. Кем ишетә? Кем – бишектә? Кем – ишектә?! Ишек, ишек! Ишетмәгәнеңне ишет: Ызба саен мескен бишек, гарип бишек… Утыз җиде… Сөреме калды, пыскый төтен. Посып кына күтәрәләр пәрдә читен… Чит ил түгел, үз җиреңдә, абау, читен! Муенын кочып үксер идең, булса этең… Кызганыч ла безнең буын, һай, кызганыч! Күпме гомер заяларга ай узган ич… Утыз җиде… Трибунадан – трибуналга… Асыл затлар эзсез-хәбәрсез югалган… Утыз җиде… ярты гасыр мәрттә ятып, Сискәнүдән сиксән җире, ил уянган… Кем ул анда? – Сорау килгән ишегеңә: Кем тирбәлде? Кемнәр төште бишегеңнән? Борынгыдан бер-берсенә ялганган нык: Үсә бирде яла, ялган, ялагайлык… Исә бирде кырыс җилләр һәр тарафтан. Ишек ни дә, бишек ни, ди, битарафка: «Телең ни дә, илең ни, ди, минем өчен, Денем өчен яшәмим, ди, көнем өчен…» Бер үк дөнья: кемгә – авыр, кемгә – җиңел. Туры әйтсәң түрәләргә, егыл, җиңел… Надан-мокыт галимеңә бирмәс сәлам… Бүген дә шул әле минем иң зур бәлам… Талантларын талаталар көчекләрдән, Гаеп эзләп сүздән түгел, иҗекләрдән… Утыз җиде… Канда – чире, сеңгән җанга. Утыз җиде – ил битендә кара тамга… Кара язмыш, кара ярлык, оят, хурлык! Шытып чыккан, тамыр җәйгән кара орлык… Үсеп җиткән, башак ярган, уңыш биргән, Өлгерә алмый тартып әле дә таш-тегермән… Кайдан калган? Кайсы чордан? Кайсы елдан?.. Элмәк саен ятим бишек асылынган… Хәер ташлап китеп кенә һәр бишеккә Ямалырмы? – Җил ыжгыра һәр тишектән… . . . . . . . «Тарих мең дә тугыз йөз дә сиксән җиде…» Соңга калып чыккан бәет шушы инде… Кояш төште тәрәзәдән ал бишеккә. Хәтер кулы кагылып үтте һәр ишеккә. Җылы – нуры, җылы – хәбәр, җилләр җылы. Бусагага ятып чал Хәтер елый… Ни сөйләр ул, ни көйләр ул бишегеңә — Еллар аша шулар килер ишегеңә!.."
"Тузан Бу җилләре ник котыра, бәйрәм ясап тузан-чүпкә?.. Күпкә китте инде, күпкә… Очмак була почмактагы чүплектәге тузган чүпрәк… Абау, күкрәк! Түз, чыда! — Җил чыкканда тузан чыга, дым булмаса… Болыты да килгән була, дулап-дулап. Ник, ичмасам, яумый уза бер тамчы да?.. Чүпләр оча – канат нигә?.. Күтәрелә өскә тузан… Кулларымны күккә сузам: Булса – булган, җитсә – җиткән, түземлекләр чиккә җиткән! Сафландыра торган җилләр вакытын белеп, җайлап исәр… Кайчан исәр?.. Тешкә тия инде тузан, тынны кыса, күзне кисә… Йа туйдырды, тәкать корыды, игелексез бер җил булды, чүп-чар белән дөнья тулды… Өермәләр туза шулай, җен-пәриләр туй иткәндә… Кем туе бу – белми һаман, тик аптырап тора бәндә… Чүп-чар оча җилдә ярышып. Калса калыр үлән-тамыр, җиргә ябышып… Гөлләр көя, телләр кибә, дымга сусап. Биттә тузан… Томалаган күкне тузан. Нидер тузган. Дөнья кызган. Вакыты узган — Бу кадәрле күтәрелмәс иде тузан…"
–
Соңгы тәүбә
"(Мөнәҗәт) Йа Ходаем, кичер мине! Йа Ходаем, кичер безне!! Гөнаһсыз таңга табынган Мең гөнаһлы кичебезне. И Ходаем, кичер безне, Һич югында, өчебезне… Кичер, берүк! Юкса безгә Тәмугыңда җитмәс урын. Ярлыка син безне, Хода, Җәһәннәмгә китмәс борын. Адашканга китеп синнән, Явыз көчләр көлде бездән. Әкияттәге янар коштай Терелт безне көлебездән… Янып вөҗдан учагында, Кычкырабыз дөрли-дөрли… Янмагандыр беркем болай Данте тәмугыннан бирле… Кичер, бәхет орлыкларын Очырганга җил-әрәмгә… Хыялларны, идеалларны Калдырганга күтәрәмгә… Кичер безнең дәрте сүнгән Ярты сынган канатларны. Талдан талга куналмаган, Талы сынган талантларны. Кичер безнең гөнаһларны, Без – монафикъ «монахларың», Юлдан язган дәрвишләрең, Манарасыз манкортларың… Кичерә алсаң кичер безне, Һич югында, өчебезне… Тезелешеп, тезләнешеп, Баш орабыз синең катта. Гыйбрәт итеп, күктәгеләр Сөйләсеннәр безнең хакта… Җир-туфрактан оят безгә, Көйдерә күк табаннарны. Кичер, Ходам, Җир-ананың Кадерен җуйган наданнарны! Кичер безне, суын эчкән Коесына төкергәнне… Килде безгә афәтләрнең Соң тәүбәгә китергәне… Кичерә күр, соңга калма. Акла безнең гаепләрне, Мәрхәмәттән мәхрүм калган Үксез тере мәетләрне… Кичер бүген, Мәхәббәткә Кичә кылган хыянәтне… Кем чыгарыр хөкем безгә? — Ахирәтме?! Кыямәтме?! Ярлыкагыл, Ходай, безне, Изге туфрак-җир хакына. Ир-атларны – безнең хакка, Хатыннарны – ир хакына… Кичерә күр, зинһар өчен, Җир улларын, Җир кызларын. Син дә кичермәсәң безне, Кем бәхилләр, кем кызганыр?.. Нәрсә булды безгә, Ходам? Кем яздырды безне юлдан? Каргыш белән дөнья тулган, Изге китап төште кулдан… Диаматлар, сопроматлар, Әллә ничә катлы «матлар» Аша үтеп килдек сиңа, Бер Ходай, дип, үзе саклар… Кичер мескен адәмнәрнең Кимлекләрен, артыкларын. Шайтан суы юып киткән Барлы-юклы шатлыкларын… Кичер, санга сукмаганга Изге гореф-гадәтләрне. Кичерә күр тәүфыйк теле Сынган ватык сәгатьләрне… Егыла-егыла, аксый-туксый, Арлы-бирле сугылып-бәрелеп Килеп җиттек барыбер сиңа, Коткар, диеп килдек, барыбер… Очып түгел, үрмәләп тик Көч-хәл белән синең катка. Гыйбрәт итеп, җирдәгеләр Сөйләсеннәр безнең хакта… Кичер, без бит язмышларны Синең кулда диеп белдек… Баш очына дога итеп «Юлбашчылар» рәсемен элдек… Синең фәрман дип йөргәнбез Дәү түрәләр ихтыярын… Башыбызга да китермәдек Денсез калу ихтималын… И Ходаем, үз-үзеңә Каршы кемне күтәрдең син?! Сынау өчен мәллә җирдә, «Тәҗрибәләр» үткәрдең син?.. Ауды айлы манарабыз, Сүнә язды кояшыбыз. Чәчтек, түктек, сиптек, койдык, Инде калды җыясыбыз… …Ни булса да, җаныбызны Шайтаннарга сатмадык без, Имансызлар утравында Калып, Иман сакладык без… Коткарып кал безне, Ходам! Итмә Адәм актыклары… Бетермә син безне, куйма Тәмам актыккы ноктаны!! Шушы вөҗдан газаплары Булсын безгә соңгы җәзаң. Җитәрлек күп сабак алдык, Бирмә бүтән бәла-каза!.. Кичер бүген исәннәрне, Кичер кичә киткәннәрне… Кичексәк тә соң түгелдер, Кичер тәүбә иткәннәрне!! Зинһар, Тәүбә капкаларын Ябып куйма алдыбызда. «Булыргамы? Булмаскамы?» — Тик шул сорау калды безгә… Йа Ходаем, кичер, диеп, Көн ялварам, төн ялварам. Гөнаһлылар исеменнән Илче булып сиңа барам… Беләм: бардыр гөнаһларның Кичереп булмый торганнары… Без – шулардан калган мирас, Без – шуларның корбаннары… Кичер, димәм, аккошларга Төзәп аткан «мәргәннәрне». Изге китап сүзе белән Үз битеңә бәргәннәрне… Кичер, димәм, айлы ташны Аяк асты иткәннәрне… Мәгълүм күптән андыйларның Тәүбә кылмас икәннәре… Күкләр исәбендә микән «Даһилар» ның хаталары? Тик патшалар тәүбә итми, — Беләсең бит син аларны… Белеп торам: ялынса да, Син аларны кичермәссең! Кеше канын эчкәннәргә Тере суы эчермәссең… Суфиланып, синең янга Елышыр, бәлки, кайсы елап… Егылсыннар башта алар Кешеләргә, гафу сорап… Гаепсездән гаеплеләр Килә күбрәк синең алга… Син аларны таныйсыңмы, Беләсеңме, газиз Аллам?! Җәзаң алдык, инде кичер, Хуҗа бул син колларыңа. Өйрәт безне, кол булмыйча, Бәйсез яшәү юлларына… Какма кире, бездән башка Күтәрерсең Җирне ничек? Кичер безне – безнең хакка, Кичер безне —Үзең хакка, Кичералмасаң да кичер!!! Олыбызны, кечебезне Ая, Раббым! Кичер безне! Миһербан вә шәфкать юллап, Кайтар бөтен үчебезне! Кодрәтең киң, жәллә безне — Тәүбә кылган һәммәбезне. И Ходаем, кичер безне, Һич югында, өчебезне!!!"
Тимер чире
"(Баллада) Тимербану тимер коса, авыр хәле: Иңен баскан тимер чуклы тимер шәле… Тимер тутык каплап алган бөтен тәнен, тимер кутыр… Авызында – тимер тәме… Тимер чире… Тимер чыңы… Тимер чоры… Тимер пәрдә, тимер кабык, тимер кыршау… Канатларны каерып буган тимер тышау. Адым саен абын тимер чүплегенә Абау, Исең китәр чүпнең күплегенә… Тимербану тимер коса, тимер йотып. Тимер куллар итәгеннән алган тотып. Тимер… Тилмер! Тилер!.. Тимер кабык киеп үткән гомер… Тимер төкерә Тимербану, тамагында — тимер төер… Таралмасмы канга гына. – Коткарыгыз!!! Тимерчеләр юкмы анда?.. Тимербулат, Тимербайлар кайда?! Салдырыгыз тимер күлмәгемне! Үлмәдемме әле, үлмәдемме? …Тимер, тилмер, тилер… Коткарырга, белмим, кемнәр килер? Тимер чоры… Тимер җилләр тынны буа… Тимербану хәл эчендә, аңын җуя… …Их, очарга иде канат кагып! Хәтерендә әле гүзәл аккош чагы… Ах, ул Асылбану түгел инде… Исеме аның бик күп еллар элек асыл иде, шундый җиңел иде… Ник югалды Биктимерләр, Тимерханнар?.. Асылбикә, Гөлбанулар кая киткән? — Асылташмы төшкән, гөлме кипкән?.. …Тимербану… саташамы тагы?.. Асыл гына булып йөргән чагы керер инде гөлләр төшенә генә… Бәргәләнә тимер түшәгендә: кайный каны, көя җаны, кыза тәне. Сүнәр микән, янар микән шәме?.. – Тимербану! Сабыр, җаным, терелерсең… Ефәкләргә әле төренерсең. Савыгырсың, ышан, Алла бирсә!.. Тамырың гына, берүк, калсын исән!.. Их, гомер!.. Тутык калай көненә калсаң — кадерең кимер… Асылташлар әнә юлда ятмас гомер!.. – Тимербану!.. Син дә асыл идең ләса, тимер үткән үзәгеңә, тимер баса… Әле дә түзгән… Тиздән, тиздән терелерсең, Җәйгә менә җиңел күлмәк тектерерсең итәгенә гөлләр чиккән, челтәр тоткан… …Килешеп торыр иде зифа буйларыңа, чыгар идең киеп Идел буйларына… …Их, Идел бит ул, киң бит ул ла, Идел бит ул… Абау, ярларында тагын – тимербетон… – Яшел ярым кайда?.. Кайда Тимерҗаным? Нигә килми? Тимерләнгән мәллә җаны?! Тимер сандык, тимер йозак — озак, озак… Кемнәр ачар ватып? — Тизрәк! Вакыт, вакыт!! Чыгарыгыз, зинһар, асыл күлмәгемне! Үлмәдем бит әле, үлмәдем мин!!! Тамырым исән, өзелмәгән очар канат! Кимәс идем тимер кабык мәңге кабат!.. Имин җырым, тутыкмаган, шөкер, җаным. Килеп җитәр, тапмый калмас Тимерҗаным! Асылбикә, Асылъярлар, Гөлбанулар! Калсын безнең бу көюләр, бу янулар гыйбрәт булып… Аккош – күлдә, исән ул да — безнең җан ул… …Тимер, имеш… ялгыш кына тагылган ул: Минем исемем – Асылбану-у-у… Асылбану!!! Асылбану-у-у…"
"Кичәсе бар ике күперне Кичәсе бар ике күперне: Сират күпере, Салават күпере… Бу дөньядан «теге» дөньяга озатып кала җиде төс нуры… Сират күперенең төсе юк. Аңа керми калган кеше юк…"
"Берсен берсе бетерешсә… Сафлыкны сез сагынырсыз әле… Кайтып-кайтып эзләрсез, юксынырсыз — Үзегез үк абынырсыз әле Миһербансыз үле җаныгызга… Ә мин, борылып та карамыйча, тиз-тиз атлап, үтеп китәрменме яныгыздан?.. Берсен берсе бетерешкән көнне Ышаныч һәм Ялган — Кайсы калыр икән каныбызда?!"
"Ямь-яшел төсләргә зарыгам… Ямь-яшел төсләргә зарыгам, Буяуларым уңар чак микән… Зәңгәр буяу салсаң сарыга, Яшел чыга, диләр. – Хак микән?.. Сарылардан сары сагышларым, Җете зәңгәр килеш хыялларым — Ник аларны җилләр алмаган? Яшел буяуларым калмаган…"
"Әкият әби Китеп барган бездән Әкият әби. Белмим, йортыбыздан бизгәнме? Әллә инде үзенең тылсым көче Сүрелгәнен үзе сизгәнме?.. Суга төшкән кебек юкка чыккан Беркөн килеп тылсым карчыгы. Үпкәләттек микән әллә ялгыш, Тәгәрәтеп уйнап орчыгын?.. Әллә инде, димен, ерттык микән Шаярышып әкият капчыгын? Ташлап киткән безне Әкият әби, Алырга да онытып орчыгын. Куенына кереп тыңлый идек, Кымшанырга куркып төннәрен. Әкият, ахры, үзе куркып качкан, Иярткән дә юаш җеннәрен… Белмәгәнмен әле ул чагында Әкиятнең шунда беткәнен. Бара торгач, мин дә, адашыпмы, Бүтән юлдан кереп киткәнмен… …Сагындыра хәзер Әкият әби, Ничек кенә табып әйтәсе: Әкиятләрнең ахыры матур була, Әкиятләргә килә кайтасы…"
"Томаланган җаннар Томаннар һәм томаналар томаласа!.. Томау борын, тонган колак, тонык күзләр… Такы-токы талкы телләр… Әй Ходаем! Өстән йөрде, диген, кемнәр!.. Ояларны кыяларга корган идек. Томалады томаналар килеп. Очаргамы? — Һай, очу түгел, Тын алырга бетә язган иде ирек… Шулай, дидек… Хәзер инде көч-хәл белән канатларны сөйри-сөйри үрмәлибез коры җирдән… Ә канатлар – гүя артык бер йөк, тагылган чир… Их, нәрсә ул җир очар кошка! …Көзләр җиткән, — Утын кирәк булыр, диләр, әнә кышка…"
"Тамашачы төрле… Минем тормыш ачык сәхнә иде. Корылмады ширма-пәрдәләр. Тамашачы кайсы юаш булды, Кайсылары узды бәргәләп… Кайберләре көлеп калды, үртәп, Ачуы килде кайсыберсенең… Ә берәүләр күзен читкә алды, Көчсезлеген аңлап, көрсенеп… Битарафлар, әлбәт, күбрәк иде. Ашыктылар тизрәк китәргә. Кемнәргәдер кайтып җитү кирәк, Кемгә кирәк барып җитәргә… Гыйбрәт алып яки уйга калып, Ник борылып килсен берәрсе… Беркемнең дә миннән аласы юк — Беркемнең дә килми бирәсе… Аңлаучылар шундый кирәк иде, Андый тамашачы сирәк иде…"
"Хикмәте бар Кызганалар күреп, юл читендә ялгыз каен үсеп утырса… Чүп үләннәр әнә бик тә бердәм, Түтәлләрне басып котырса… Ялгыз, диләр Айны. Ә бит Җирдән Ничә пар күз бага аңарга… Ялгызлыкны сагыш диеп кенә кирәкмидер, бәлки, аңларга… Тиңен-парын тапкан бәхетлеләр — «пар күгәрчен» халык телендә. Бар, күрәмсең, ялгыз булуның да бер хикмәте ләкин төбендә… Япа-ялгыз горур җилкән булып тормыш дәрьясында йөзүләр җиңел түгел. Йөрәк белән Акыл килешмичә, ара өзүләр… Ялгыз кала адәм, үзе әгәр куш каеннар җырын сөймәсә. Ялгыз кала, яратмыйча халкын, үз телендә ялгыш сөйләшсә… Ике кулына бер эш табалмаса, каргап калса һәммә парлыны… Бәхетсез ул, үз-үзенә дошман, юклыгы ни аның, барлыгы… Ялгыз калганда да, дусны сагынып, тулган айга карап соклан син. Бу дөньяда күмәк ялгызлыктан, явыз ялгызлыктан саклан син!.."
"Төссез кеше Төссез кеше – йөзсез кеше. Кашы да юк, күзе дә юк, теле дә юк, теше дә юк, башы да юк, сүзе дә юк… Икейөзләнергә хәтта битлек ябар бите дә юк… Төссез кеше – йөзсез кеше. Аның рәтле эше дә юк. Маңгаенда шеше дә юк… Төссез кеше – көчсез кеше. Бик ипле ул, бик җайлы ул, биетеп үз кубызыңа җигәр өчен уңайлы ул… Ни кушсалар, шуңа күнә, үл, дисәләр, хәтта үлә… Әмма менә ни хакына үлгәнен ул белми кала. Төссез кешеләр күбәйсә, ачык төсләр тоныклана…"
"Авырып терелгәч… Бар да шул ук! Фәкать мин генә юк… Дөнья әнә миннән башка да Бөтен эшен үзе башкара… Минсез дә ул һич терәлеп тормый, Тәгәри бирә тормыш йомгагы. Югыйсә бит әле мин дә һаман «Тегендәге» түгел — «мондагы»… Тик беразга гына бирештем. Бүген менә кабат күрештем. И, сагындым сине, саумы, Дөнья! Минем эшне кемгә тапшырдың?.. Бир үземә кабат! Беләсеңме, Ә мин үземнән дә яхшырдым…"
"Кеше кебек… Кеше кебек яшим әле дидең, кеше күзенә артык чалынмыйча. Төссез күлмәк кидең… Урамнарда йөрдең, аллы-гөлле шәлләр ябынмыйча… кеше барган җиргә барып, кеше әйткән сүзне сөйләп, һәммәсен дә җайлап-көйләп, кеше җырын көйләп яшисең, берни дәшмисең. Бармы, юкмы, син — беркем белми, үзең хакында ләм-мим… Тәмам акылга утырдың. Шулай иллене тутырдың… Бар да әйбәт, бар да тәртиптә. Бармак янаучы да юк, күрсәтмиләр, шөкер, төртеп тә… Дошман да юк, дус та — бер эт тә… Менә шулай кеше сүзен тотып, көн иттең син, үз-үзеңне йотып, Кеше булуыңны тәмам онытып…"
"Капчык Капчык аскан яшь бер хатын ашыга тукталышка. Авырлыкка йогамы соң инде матурлык?! Ыспай егет үтеп бара башны чөеп, горур тотып: Кинодагы рыцарьлардан калган отып… Күз ярыгы аша посып кына карады да, кесәсенә шылды кереп егетлеге… Эх, ир-атның шул этлеге! «Булышырга кирәкмиме?», имеш, камыш-чәчәк тотып барганда… Ә арганда?.. Сусаганда, рәнҗегәндә — ләм-мим! …Әбисенең ике иңен баскан шул ук капчык! — Беләм мин… Заманында күпне күргән карчык… Хәзер – күзсез, Капчык – тупас, Карчык – дөм сукыр… ыспай «капчык» шәп-шәп атлап үтеп китте. Үтеп китсә икән! — бара һаман… – Чәчәк бакчасына төшсә юлы?.. – Әй, бармагае, кем малае… …Табан асларында үксеп, кичә генә таҗын ачкан бер гөл изелеп калмагае…"
"Төш, имеш… Җиде җилгә чыгып чәчәсем бар — бер төш күрдем бүген… Юрасаң да, юрамасаң да, ул өлгерде инде салып шиген: өн белән төш чиген беләм мин… Сөйли торган түгел беркемгә дә, Хәерлегә булсын! Сөйләмим… Төш, имеш! Уяу килеш йоклап йөргән гамьсез чынбарлык! Җиде төннең уртасында мине мәрттән гүя йолкып чыгарды… Уяндым! Төш төшерде кинәт хафага. Бер уяуга берни түгел ун яу! Йолдыз санап йөрсәң һавадан, авызың ачып… Төштән булмый качып, Тик кисәтеп тормас яңадан. Тамырларым буйлап янып килгән ут-кан сискәндереп җаныма ут кабызды… Бик вакытлы төш бу… ярый әле, килдем аңыма… Җиде җилгә очсын, берәүгә дә Сөйләп тормам яман төшемне… ышансаң да, ышанмасаң да — төш уятты, уйга төшерде…"
"Әйбәт көзгегә үпкә Их! Көзге, көзге! Алдадың син безне. Үпкәлибез бүген: Кыегайтып төзне Күрсәткәнгә түгел, Бик төзәйтеп кенә Чалыш йөзебезне, Ник алдадың безне? Ышанганбыз ихлас, Карап кына тордык: Йә, нинди гүзәллек, Йә, нинди матурлык!.. Гашыйк булып тәмам Йөрдек үзебезгә. Ичмасам, ник берсе Карап күзебезгә, Әйтсен шунда кыеп: «Йөзегез бит кыек!» Көлке бүлмәләрен Кемдер куйган ябып. Юкса үзебездән Көлгән булыр идек, Чын көзгене табып Элгән булыр идек… Хәзер инде менә Карап йөзебезгә Көзге үзе бездән Шарык-шорык көлә…"
"Ачы төймә Ничә еллар буе, тешне кысып, Йодрыкларны эчтән йомарлап, Күреп, белеп, нәфрәтләнеп йөрдек… Чәйнәмичә тизрәк йотарга Кушсалар да – «баллы» бер төймәне Чәйни идек юри, ачысын Татып, белеп, танып калу өчен, Чын тәме, дип, тәмам ачылсын… Әрем нәрсә! Тәнгә шифа гына, Ә син менә тышы балланып, Эче тулы агу төймәләрен Йотып яшәп кара алданып… Чынбарлыкка алсу күзлек аша Юанганбыз карап – чыдарлык… Ал пыяла күпме алдый ала? Алсу ялган – Кара чынбарлык! «Ачы! ачы!» диеп кычкырдылар, Анысы да туйда исереп… Ачы төймә тәме калды телдә, Яман чирне искә төшереп…"
"Туасы бар өр-яңадан… …Кисмәк корыган, Селкеп кактым капчык төбен. Буп-буш калдым, көйсез нота юлларыдай… Былбыл түгел, бер чыпчык та кунмый килеп, тутыгышып беткән күңел кылларына… Өр-яңадан туасы бар, юасы бар катлам-катлам булып каткан җан сөремен. Ачасы бар бер капкасын бу дөньяның, төшенәсе хикмәтенә кан серенең… Май басканмы бу күкрәкне, әллә бозмы? Әйт син, йөрәк! — Сүнәбезме, калабызмы?! Өр-яңадан туу өчен нәрсә кирәк? Кайдан табыйк ул икенчел анабызны?! Туып булыр кебек хәтта яңабаштан, Тик офыкларны киңәйтәсе иде башта…"
", Күктүбә"
"Җилгә чыктым Җилгә чыктым, Җилләр уртасында басып калдым сафланырга теләп. Кем уйлаган, шушы тотрыксыз җил булыр, диеп, бүген миңа терәк… Кай тарафтан иссәләр дә — барыбер: каршыдырмы, белмим, уңаймыдыр… Җилләнергә исәп, яңарырга — Җил аркылы үтеп буламыдыр?.. Җилфер-җилфер сафландырсын җанны, Куеныма тулсын, җиңнәремә. Өркеп качкан фәрештәләр кабат кунсын әле кайтып иңнәремә… Ике кулым – канат, күңел – күктә, Очам, очам, җилне коча-коча. Ак җилкәнгә калам әверелеп, бер гөнаһсыз сабый чактагыча… Җилфер-җилфер җилләр арасыннан Бер җилкенеп үтеп китим әле. Яулык чукларымда эленеп калган Җилне сезгә бүләк итим әле…"
Намусыңа синең таянам
"Язгы боз ястык калынлыгы булса да ышанма. Мәкаль Язгы бозмы, көзге бозмы ул — Намусыңа синең таянам… Ярылмасмы чатнап ышаныч, батырмасмы алдап яңадан?.. Язмыш ташкыннарын үтәрлек, ышанырлык ныкмы күперләр? Таеп түгел, хәтәр алданып, упкыннарга очты күп ирләр… Утлар-сулар кичәр юлыңда һәр басманы үзең салмыйсың… Тәвәккәлләр китсә артыңнан, ышанычлы изге җанмы син?! Хыянәткә әгәр тарысак, кем коткарыр безне яңадан… Язгы бозмы, көзге бозмы ул — Намусыңа синең таянам…"
"«Бар икән таңнарның…» Бар икән таңнарның гүзәллеге! — Кояш чыккан, балкыткан үзәнемне. Үпкәләр күк дөнья, әгәр белә калса, Кичә генә аннан тәмам бизгәнемне, Бәхетемнән, имеш, өмет өзгәнемне… Булса да булыр икән матурлык! — Үзәнемне түгел бүген танырлык. . . . . . . . . Туфрагыннан бетмәгән ич айрылып Бәхеткәем — тамырлы-тамырлы…"
"Яхшылыкны кая куйыйм, дисәң… Яхшылыкны кая куйыйм, дисәң, Җим итеп сип кышын кошларга, Һич югында йөрәгеңнән чыккан Бер җылы сүз тап син дусларга. Кая куйыйм, дисәң яхшылыкны, Су итеп сип язын гөлләргә. Үкенеп йөрмә, әрәм иттем, диеп, Әйбәт сүзне әллә кемнәргә… Яхшылыкка урын кайда да күп — Утырт та куй гөләп куагы. Онытма һич, син бит бу дөньяның бер бүләксез килгән кунагы… Изгелеккә каршы изгелек кыл, Явызлыкка кидер авызлык! Илдә чыпчык үлмәс әле, диеп Утырмасын рәнҗеп ялгызлык… Син – миңа да, мин – сиңа, дип кенә Дөнья куа фәкать наданнар… Миннән булсын, әйдә, яхшылык, дип яшәр җирдә изге адәмнәр. Яхшылыгың тияр шунда: кайчак Җиңә бел син хәтта җиңелеп… Яманга да иман иңдерерлек Игелек кыл үзең иң элек. Мәрхәмәткә сусап ята дөнья, Миһербанлык көтеп һәр җирдә. Яхшылыкны кая куйыйм, дисәң, Үзең белән йөрсен тар җирдә!"
"Бәхетенә юра балаңның …Сулы чиләкләрен күтәреп, Бер сылу кыз чыкса юлыңа,— Бәхетенә юра кызыңның, Бәхет юрап атла улыңа… Төшләреңдә яксаң учаклар, Былбыл очып керсә кулыңа,— Бәхетенә юра кызыңның, Бәхет юрап уян улыңа… …Теләсәм дә изге теләкләр, Ышансам да изге юрауга, «Бәхет үзе кайдан башлана?» — Җавап эзлим мин шул сорауга. Кайчандыр бар иде ишеткән, Бар иде кемнеңдер әйткәне: Бәхет аяк баскан эзеннән Башлана, дип, газиз әнкәңнең… Башланса ул бәхет, башлана Әткәң элеп куйган бишектән… Кемнеңдер бар иде әйткәне, Бар иде кайчандыр ишеткән… Дүрт ягыңнан иссә саф җилләр, Бәхетенә ышан балаңның! Бишекләре әле гөл аның, Бишекләре әле ал аның… Шул бишекләр ятим калмаса, Бәхет китмәс борылып ишектән… Кемнеңдер бар иде әйткәне, Бар иде кайдадыр ишеткән… Көзгә кергәч, бакчаң буенда Котырып уңса миләш-баланың! Син үзеңчә юра быел да, Бәхетенә юра балаңның…"
"Бер канатым ак, бер канатым кара… Аерылып җирдән, Әверелеп кошка, Без китәсе беркөн. Тәңре шулай кушкан. Соңгы очыш безнең Булыр йолдызара: Бер канатым ак, Бер канатым кара… Бәргәләнеп очам Чиксезлеккә таба, Өмет җемелдәгән Йолдызларга карап Очам язмыш белән Хөкем арасында, Ак канатым – оҗмах, Тәмуг – карасында… Галәм диңгезендә Мин бер кече кораб. Бетмәсәң дә Җирдә Күпләренә ярап, Озатып калыр дөнья, Күкләренә карап: Бер канаты ак, Бер канаты кара… Мин җәяүле идем, Ук-җәяле идем, Ут-ядрәләр алмас Сүзләр барын белдем. Соңгы җырым – дуска Соңгы сәлам булыр, Соңгы дошманыма Сөңгем – каләм булыр… Кала болганышлар, Кала кылган эшләр Галәм утравында — Җирнең күкрәгендә. Без кайтырбыз кабат, Җир күзенә карап: Яшен яшьнәвендә, Күкләр күкрәвендә… Яшәешнең бөек Ике серле көчен, Җан-көрәшкә шаһит Ике төрле төсен Гыйбрәт итеп мәңге Саклап барыр өчен — Бер канатым ак, Бер канатым кара… Таңнар атып килә, Төннәр үтеп бара. Тик йөрәктә яна Җәрәхәт тә яра… Соңгы очыш безнең Булыр йолдызара — Бер канатым ак, Бер канатым кара…"
"Мәхәббәт һәм политика Һай, сусадым мәхәббәткә, Туйдым политикадан. Мәхәббәт гыйлемен укып, Булып политик надан. Яшисем килә, ачыгыз Дарелфөнүнегездә Бер мәхәббәт факультеты — Укып йөрербез без дә… Политик укулар белән Башлар әйләнгән иде, Политик тукулар белән Телләр бәйләнгән иде. Мәхәббәт шигырьләрен дә Куркып йөрдек укырга. Өйрәттеләр кешеләрне Мәхәббәттән куркырга. Бишектән үк өркеп үстек Политик аталардан… Берүк, Ходай саклый күрсен Сәяси хаталардан!.. Хәер, сәяси тояклар Шәп дагаланган безнең. Сәяси чирләр озаклап, Шәп дәваланган безнең… Политик көрәшләр үтеп, Без корычтай чыныккан. Безнең сәяси карашлар Сөрелгән бер чыбыктан… Белмисездер, без иң сизгер Политик булып беттек, Һәр ишектән, һәр иҗектән Политик шымчы көттек. Ник йөрергә гыйшык тотып, Мәхәббәттән олы без. Тибә бездә сыйнфый йөрәк, Сәясәтнең колы без… Чын мәхәббәт эзләп йөрсәң, Сабышырсың җүләргә. Әйләнсәк әйләник инде Сәяси мәҗнүннәргә… Зур йортларда укып йөрдек, Зур белем алган булып. Мәхәббәттә калдык хәтта Политик надан булып…"
"Иман әлифбасы Алдан күреп алданулар… Ышанычлар – җимерек, ватык… Көя төшкән җаныбызга Иман яңартырга вакыт!.. Телдән язып, деннән язып, Яшәгәндә хәвефләнеп, Изге бер сүз килә телгә, Шәрехләп үз хәрефләрен… Таркатсаң да таралмаслык Бербөтен ул, әйтсәң җыеп, Төп кануны яшәешнең Дүрт хәрефкә беткән сыеп: Иман – Ирек ул иң элек Һәм Мәхәббәт аннан килеп, Иман – Акыл, Иман – Намус, — Иман әлифбасын белик!.. Калыр җирсез-иманасыз, Имансызга чыкса бәндә. Төзәлмәслек чирләр булып, Җан бушлыгы кайткан тәнгә… Яшим дисәң исән-аман, Иманыңа табын, инан: Айга карап пышылдыйм мин, Берүк, Ходай бирсен иман!.. Авызым тулсын иман белән, Җаным тулсын иман белән. Иман китерер вакыт җиткән Һәммәбезгә берәм-берәм!!!"
"Шигырь сулап яшәсәң… Аккош канат кагынган Минем тәүге адымнан. Шул мизгелдәме җаныма «Шигырь җене» кагылган. Үзе бер сихер кебек ул, Үзе бер дәва кебек. Аккошка – күл, миңа шигырь Кирәк гел һава кебек… Җил дә – шигырь, ил дә – шигырь, Колак салсаң өненә. Күкләр миңа боергандыр, Кал, дип шагыйрь көненә!.. Мин ризамын, гомерем буе Шигырь булып яшьнәсәм. Ике гомер кичерәсең, Шигырь сулап яшәсәң…"
"Язмыш җыры Кеше язмышлары туп түгел лә — Бер уйныйлар тибеп, бер – чөеп… Сорашсалар кайчак, нихәл, диеп, Ярый, дигән булам, беркөе… …Язмыш җырын соң бер көйгә генә Була микән җырлап бетереп? Текә ярдан язмыш ташкынына Ташландым мин – алды бөтереп… Язмыш җыры мең дә бер көй икән, Сыймый икән әле аңа да. Искерми дә үзе, туйдырмый да, Яңарганнан бара яңара. Сәхнәләргә сыймый язмыш җыры, Сыймый икән авыл-карьяга… Калаларга сыймый, белмим инде, Сыяр микән диңгез-дәрьяга… Язмыш җыры – җилләр ирегендә… Җилнең хәлен үзең бел инде. Җырлый-җырлый, беркөн ела үксеп, Җырлый-җырлый, беркөн көл инде. Язмыш җыры белән җыр язмышы Икесе ике нәрсә, күрәсең. Язмыш сүзләренә көй табасың, Язмыш көенә сүзләр үрәсең. Язмыш җыры – ата-бабаң җыры, Язмыш җыры – нәсел-тамырдан. Калыйм дисәң җырда үзең булып, Үз көнеңә килә авырга… Язмыш җирәбәсен салышканда, Ялгышыпмы, мин җыр отканмын… Ул җырны мин гүя яттан беләм, Кайда ишетеп, кемнән отканмын?.. Тәңре язган – без укыйбыз гына, Тәкъдир белән инде ярышмыйм… Ядкяр булып калсын җирдә моңым Язмышларны узып барышлый…"
"Бер кыз бар… Көлә-көлә акты ак ташулар, Елый-елый карлар эреде. Бии-бии кайтып керде язлар, Җир яңадан яшьнәп терелде. Йолдызлардан сирень исе аңкый, Сиреньнәрдә көлә йолдызлар… …Китәлмичә әле дә яз иленнән Җырлар эзләп йөргән бер кыз бар… Ул киткән дә булыр иде инде, Суыныр иде күптән эзләре. Итәгеннән тартып яз җилләре Җибәрмичә тора үзләре… Йөрсен әле, йөрсен урамнарда, Туймагыз сез аннан, кумагыз. Тәрәзәгез аша бакса үрелеп, Пәрдәгезне ябып куймагыз. Балкып йөрсен шунда язгы төндә, Ай нурына манчып чәчләрен. Чык тамчысы булып яфракларга Кунып калыр таңда яшьләре. Адашсын ул мәңге яз илендә, Сүз әйтмәгез моңлы ул кызга. Йолдызлардан сирень исе килә, Сиреньнәрдә көлә йолдызлар…"
"Әллә үпкә, әллә үкенеч"
(Өч җыр)
"I. Бераз үпкә Их, ирләр! Сезгә нәрсә безнең шигырьләр!.. Назлы булсаң, имеш, шул җиткән… Җыр-моң катыш безнең бу «чирләр» — Сезгә нәрсә! Табибмыни сез… Мәхәббәтне түгел, рәнҗүне белдерергә табып булмый сүз… Сезгә нәрсә – безнең көюләр… Сөюләрдән калып, мин юләр бер җыр өчен әллә мең үләр… Их, бу үрләр, үргә менүләр — Җиңелмени ялгыз җиңүләр… Сезгә нәрсә – безнең шигырьләр! Их, ирләр!.. Юкса каршыгызда биепләр торыр идек, җанны сөйсәгез — Бик сирәк шул андый бөекләр…"
"II. Бераз көнләшү Җиңел күлмәк, җиңел итәкләр… Авыр кулдан кемнәр җитәкләр?.. Җилпеп кенә йөрсәң җиңнәрне, Җиңел лә ул табу «тиңнәрне»… Назлар өчен түгел, язар өчен Җиткерәлмим инде төннәрне… Язлар өчен түлим көз белән, бәяләрен аның кем белгән… (Мең елаган хакка бер көләм…) …Әнә тагын җиргә яз килгән. Аңа нәрсә – һаман яшелдән. Тетрәп куя тәүге яшеннән. Ә без инде сискәнүләрне бик тирәнгә, эчкә яшергән… Язга нәрсә – сары яфракның кергәнмени соң ул хәленә… Каеннарның яшел шәленә төренә дә, йөри тилереп, уйламый да көзнең килерен. Язның төне – гөлләр куйнында. Кем көнләшер аның туеннан…"
"III. Бераз үкенү Юк, бүтәнчә башлыйм бүген үк! Ник яшәргә әле үкенеп? Бөтенесен ташлыйм, үзгәрәм! Күпме мөмкин болай түзәргә?! Хыялларны төйнәп төенчеккә калдырам да китәм еракка… Читкә китәм – сагынырлык итәм. Кайтмам, чакырсагыз елап та… Җитте, яшьлек үткән заяга — Бер башымны әле кая да куяр урын тапмам, дисезме? Яши алмам җырсыз-көйсезме?.. И тиле баш, күпме сер чәчеп йөрдем җирдә кеше көлдереп. Беркем белми калыр хәлләрне җилгә чәчеп, илгә белдереп… Җитте, акыл керде безгә дә. Исем китми язга, көзгә дә… Читкә китәм — сагынырлык итәм, танымаслык итеп үзгәрәм. Ху-у-у-шы-гы-ы-ыз!! Очып китәм бүген казлар белән!!! .. . . . . . . . . Кайтырмын тик барыбер язлар белән…"
"Туры юлдан Әйтүчеләр шактый булды, Үз дигәнең ит, диеп. Кертми торсалар ишектән, Тәрәзәдән үт, диеп. Әрсез чебен күк куганның Үзәгенә үт, диеп. Тик теләмим, тырышам мин, Туры юлдан үтәргә. Үз-үзем белән көрәшеп, Морадыма җитәргә."
"«Тәкәббер булмадым…» Тәкәббер булмадым — горуррак булдым. Тупаслык кылмадым — турырак булдым… Ялгышлар кылганга, ялгыз калмадым. Ялгызрак булганга ялгышкаладым… Хакым бар, димәдем, гаделлек көттем. Ак иде кигәнем — каралып бетте…"
"Фәрештәләр кыры Фәрештәләр кыры… Кыяр-кыймас колак салам: әллә былбыл җыры?.. Канатларым җәеп бастым сакка. Кара белән язып куйчы акка: Зинһар, чүпли күрмә, пычратма, Таптый күрмә, берүк, безнең хакка!! Шайтан халкы тулса, таптап изәр, Барча кошлары Ходайның бизәр… Зинһар, шайтаннарга капка ачмасыннар, Фәрештәләр өркеп качмасыннар!.. Кара белән язып куйчы акка: Таптамагыз, зинһар, безнең хакка! Канатларым җәеп, бастым сакка…"
"Батыр булдык… Сер бирмәдек, бөгелеп төшмәдек без, нинди генә хәлгә очрап та, батыр булдык, әмма батырмадык беркемне дә сазга, пычракка… Елмайгандай итеп, түзеп калдык, көч сакладык горур йөрәктә. Кешеләргә терәк булу кыен, үз-үзеңә авыр бигрәк тә… Юкса без дә нәфис заттан идек, асыл сөяк, ефәк җеп идек. Бозлы яңгырларда түгел, хәтта җылы ләйсәннәрдә җебедек… Кояшлы җил безгә учак булды. Калтыранып, туңып, чыланып, чыныкканбыз, ахры… Безнең башлар таш яуса да инде чыдарлык. Батыр булдык. Батырмадык ләкин беркемне дә сазга, пычракка! Сер бирмәбез, бөгелеп төшмәбез без, нинди генә хәлгә очрап та…"
"Бу – хикмәтле хатын… Бу – хикмәтле хатын… Тугыз улга Тугзак ана булыр көче бар. Бу – хикмәтле хатын, Йөрәгендә Улсыз калганнарның үче бар… Бу – хикмәтле хатын. Идел ярын ярып керер дәрте, куәте. Яр чигенә җитеп, ярсыз калган, Кем җылы сүз әйтер, юатыр… Бу – хикмәтле хатын, Хөрлек даулап, Ерып чыккан яу арасыннан. Исән калган хәтта сикереп төшеп Сөембикә манарасыннан…"
"Битлек Гомер буе яшәдем мин җирдә, Битлек дигән «кием» кимичә. Бишмәт белән башмак кебек, аның Көн дә кирәклеген белмичә… Хәер, кия идем бәйрәмнәрдә, Башкаларның кәефен бозмыйм, дип. Сандыгында алмаш битлеге дә Юк микәнни соң бу кызның, дип. Хурламасын өчен күрше-күлән, Килгән-киткән, таныш-белешләр. Битлек кими генә яшәгәнгә, Бик күбәя имеш-мимешләр… Эзләмәгез әкиятләрдән генә Алсу калфак кигән бүрене… Битлек киеп чыккан идем беркөн, Бик күпләргә әйбәт күрендем. Тик барыбер аттым аны ертып, Җитмәде шул тәки түземем. Буйсынмады бу битлеккә телем: Туры сүзем «сатты» үземне, Туры сүзем ачты йөземне…"
"Җиде гөлнең берсе идем Җиде гөлнең берсе идем… Кояш назлап сөйде безне, Болыт яңгыр бүләк итте, Тигез күреп һәммәбезне. Иркәләде җилләр кулы, Яшьнәп киттек тереләнеп. Туфракта – дым, тамырда – нур, Чәчәк аттык бөреләнеп. Җиде гөлнең берсе идем… Тик беркөнне афәт килде. Иза чиктек корылыктан, Сусап киптек яңгыр юктан. Тәмам беттек, ярдәм көттек Җиде төп гөл, җидебез дә. Уртак иде җиребез дә, Уртак иде җилебез дә… Тилмерешеп дым сорыйбыз, Карыйбыз да кызу көнгә. Кемнең кулы ярдәм сузар Җиде чәчәк, җиде гөлгә? Беркөн килеп төштән соңра, Су сиптеләр… алтысына. Җиде гөлнең җиденчесе — Шиңәм инде, сулам, сынам. Дым бирделәр алтысына, Алты гөлгә оят сыман… Кемнәр килеп яралады, Тигез күрми, аралады?! Бер туфракта шыткан идек, Бер түтәлдә үстек ләса… Кем коткарыр җир баласын Җир баласы яраласа?! Кемнәр килеп чит иттеләр, Кем аерды, кемнең кулы? Кем үч ала табигатьтән — Кемнең кызы? Кемнең улы?!"
"Тормыш сәхнәсе Ачыла да пәрдә, ябыла… Тормыш сәхнәсенең артынамы, Әллә чыгасымы алгы ягына?.. Ә сәхнәдә – уен, тамаша: ачылыр да пәрдә, ябылыр… Аерырга Чынны – Уеннан кемнәр килер, кемнәр табылыр? Уены-чыны бергә… Гомергә ул өлешләп безгә бүленгән… Уйнап кына яшәргәме соң, Әллә — Чынлап уйнаргамы бүгеннән?! Алкышларга артык ышанма! — Кул чабалар кемнәр? Берәүләр алдан түләп, яллап куелган… Аерырга Чынны – Уеннан Кемнәр килер, кемнәр табылыр? Ачылыр да пәрдә, ябылыр… Әле – кара, әле ак пәрдә… Сүнеп калса алкыш әгәр дә — Хафаланма… «Пәри туе» нда аерырга чынны уеннан җиңел түгел. Сәхнә уртасында без каласы гомер буена!"
"Шәрык шагыйренә ияреп Вакыты җиткәч өйрәнгәнбез без дә, Әлифбадан хәреф танырга… Кешеләрне тану өчен, нинди Бер «Әлифба» уйлап табарга? Истә әле кара тактабызга Акбур белән сызып караган. Остардык без инде һәммәбез дә Аерырга акны карадан… «Май чүлмәге, имеш, тышыннан ук Билгеле» дип, бәя куела. Ак дигәнең кара булып чыкса?.. Иман әнә шулай җуела. Һәр җемелдәп торган йолдыз булмас, Җете кызыл артык тиз уңа. Сул-сул диеп авыз суын корткан Тартып китә бермәл гел уңга… Кылга кунган һәр кош былбыл түгел, Чебендә дә канат яралган, Һәр каралык әле язык түгел, Карлыган да пешеп каралган… Кеше – китап, әгәр укый белсәң, Бәя бирим дисәң – укып чык… Язмышы да аның уен түгел, Үзе дә ул түгел уенчык… Бик гыйбрәтле сорау, кем соң алар Хөкем итүчеләр үзләре?! Гадел күзлек аша күрә белсен, Укый белсен иде күзләре!!"
"Заманында… Үзләре кебек итмәкче булып күпме тырыштылар. Кимләделәр, хурладылар, әрләделәр, орыштылар… Буйсындырмакчы булдылар көнлек кагыйдәләренә. «Сез» дияргә хурланып, бер затлы шагыйрәләренә… Уч төбендә йөртү кайда, булды һаман ишек төбе. Ни хикмәт, үз итмәделәр, төрттеләр тик: «теге, теге…»"
"Имән белән каен Кызлар затын әгәр каен дисәк, Ир-егетне имән дияргә… Имән ышыгында имин калсам, Мин мәңгегә әзер сөяргә… Тапланса да кунып тузан-туфрак, Җил-яңгырда каен агара. Ак төсенә тугры калгангадыр, Имән мәңге гашыйк аңарга…"
"Мин шигырьдә калам! Мин шигырьдә калам! Шигырь – минем балам. Шигырь — минем дәвам ул. Бу тормышның аягыңнан егар агуына каршы дәва ул… Шигырь илен ташлап китә күпләр: Берсе – бу ил тар, ди, кысан, ди… Берсе арган, берсе парсыз калган. Ялгызлыкка күпләр чыдамый… Шигырь – Аллаң бит ул җаныңдагы! Ятим калсаң, хәтта — анаң да… Мин шигырьдә калам — Аллам да ул, үзем дә ул, газиз балам да!!"
"Бикле күңел Ачылмаслык йозак белән Бикләп куйсаң күңелеңне, Тиз арада белдерерләр Бик үк кирәк түгелеңне Бу дөньяда беркемгә дә… Ялынмаслар, ачыл, диеп. Тыштан гына шулай шыксыз, Эче аның асыл, диеп, Эзләмәсләр серле ачкыч, Күңелен моның ачыйк, диеп. Читләшерләр һәммәсе дә, Яхшы чакта качыйк, диеп… Бикле ишек, шикле ишек, Ачылмыйча торса озак. — Шомлы шул тынлыкны ишет: «Ачыгыз» дип иңри йозак…"
"«Алар» …Алар шундый тупас. Алар янында Күңелең нечкәрсә дә ояласың… Алар чиртә белми — дөбердәтә аяк белән җанның пыяласын… Алар шундый оста. Беркайчан да гаепле дип санамас үзләрен. Ахры, шуңа, кичергәндә гөнаһларын, яшермиләр аска күзләрен. Алар, арлы-бирле килеп, һичбер вакыт адашмаслар күңел тыкрыгында. Вөҗданнары калыр тынычланып «елың» түгел, хәтта «кырыгың»да… «Үзе гаепле!» – дип уфтанырлар, кызганырлар һәм… акланырлар. Синең «ак тапларың» җирлегендә кара булып түгел, ак калырлар…"
"Ап-ак сөлгем Ак сөлгемә керләр кунды, таплар иңде, кара сеңде… Ап-ак иде сөлгем, инде — кара сөлге, кара сөлге… Кара таплар актан көлде хурлап көлде, урлап көлде… Кара таплар белми әле ап-ак күбек белән җилне. Җиде юдым, җиде удым, ак күбеккә керен кудым… Җиде чайкап җилгә элдем, Җилфер-җилфер кибә сөлгем. Ап-ак сөлгем — минем билгем. Кояш белән кушылып көлдем. Аклык кадерен, сафлык кадерен Керләр юа-юа белдем…"
"Теләк чишмәләре Мин теләкләр тели белә идем, Остабикәдән дә остарак. Теләкләрнең әле иң изгесе Яткан икән төптә, астарак… Батам-батам, диеп курыксаң да, Яшьлек күле барыбер саек ул. Тирәнәя икән гомер күле Олыгая барган саен ул. Теләкләрне тутырып чиләкләргә, Мин чыгарам инде коедан. Күңелкәем, димен, кырысланма, Йөрәккәем, димен, оема. Талды инде телем, тели-тели, Түшкәемә бәхет кунсын, дип. Иртә уңмаганнар кич уңсыннар, Һич уңмаган бүген уңсын, дип. Телдә – теләк. Телгәләнә йөрәк, Кабул булса икән догалар. Упкыннардан чыгып өлгермисең, Утларына илтеп тыгалар… Теләк бит ул өмет икән ләса, Нинди генә ният корма син, — Күңел төпләреннән саркып чыккан Теләк чишмәләрең корымасын!.."
"«Башларыңа килгән – алга килә…» Башларыңа килгән – алга килә… Куркып китәм кайчак уйларымнан. «Туй күлмәгем тегелмәгән» ди-ди Калдым инде мәхрүм туйларымнан… Башларыңа килгән – алга килә, Әмер биреп буламыни уйга?! Бәхеткәйләр җуелса да юлда, Өметеңне, җаным, чәчмә, җуйма… Башларыңа килгән – алга килә: Кара кайгы, ап-ак бәхетеңме… Нәрсә уйлап яши кеше күбрәк — Бәхетенме, әллә ләхетенме?!"
"Бәхет – әҗәткә Бер генә көн… Түгел — ярты көн балкып янса күңел, шуны бел: Сине бер-бер җәза сагалый, әҗәт көтеп тора почмакта… Ә мин очкан булам, бөтереләм. Белеп торам инде үзем, беләм: иртәгә үк тагын язмыш белән Йә утырып икәү – елыйсы. Яисә үзем генә, бәхетемнән язып, бүре булып улыйсы… Ә мин бүген уйный-уйный очкан, җилләр кочкан булып йөрим монда. Адым саен түлә ярты көнлек бәхетең өчен язмыш урамында…"
"Түз, канатым!. Ап-ак каз канаты белән идән себерә, тузан сөртә бәндә… Каз канатым! Үз канатым, түз, канатым! — кемдер синең белән идән себергәндә… Көл-тузанга баткан канат… һай, гөнаһын кая куяр кабат? — бу бәндәнең бәгыре бигрәк каты. Каз канаты ычкына да кулдан, атыла читкә. Абау! Әллә инде очасы итә… Их, мескен бәндә!.. Каз канатым! Үз канатым, түз, канатым! — кемдер синең белән идән себергәндә…"
"Бир җәзасын! Йә Тәңрем, изге бер бәндәң, Көймәсе батып суга, Ялварса сорап ярдәмең, Рәхмәтең салчы шуңа!.. Йә берәр кеше адашып, Тилмереп калса юлда, Сакла җил-давылларыңнан, Бәладән калсын ул да!.. Тик, Тәңрем, кеше хакына Кул сузган адәмеңне Калдырма, берүк, җәзасыз, Күрсәт җәһәннәмеңне!.. Бир давылың, бир яшенең, Көймәсен батыр, аудар! Көрәшеп яшәгәннәрнең, Бәлки, ул хәлен аңлар…"
"Икенче сулыш Тагын күпме җырга җитәр сулышы? Тирән итеп туктап бер тын ала — Мең бәлагә түзәр моңлы бала. Бәхет дигәне дә күпләр өчен искитмәслек гади бер хәл аның: үзе белән үзе көрәшкәндә, җиңеп чыкса яманлыкны җаны, ул бәхетле… Шулай арган чакта, Хәрәм түгел туктап тын алсак та…"
"Сабак Ялгыш кына мин тап булган идем Заманында бер «зур» табынга. Торып китү кирәк булган да бит, Аңламаганмын ул чагында… Яши торгач белдем инде яхшук, Мәҗлесләрнең нәрсә икәнен… Уйлап барам: «Тансыкбикәме мин Ул табынга — Артыкбикәме?!»"
"Кыр кызы Кар кызымыдыр мин, кыр казымы — Җиргә төшсәм, миңа кыенрак… Кар кызы да түгел, кыр казы да, Кыр кызы мин – бераз кыргыерак. Кыланмышым минем кайчагында, Моң келәтем җырга бай чагында, Кырга сыймый, йортка ничек сыйсын?! Көзен – китеп, язын кайтып йөрим — Яр итәргә мине кемнәр кыйсын… Кар кызы да түгел, кыр казы да, Кыр кызы мин – шуңа кырыйдарак… Ят итмәссез әле аңа карап… Куркытсагыз ләкин, китүем бар Бөтенләйгә, кайтмаска дип кабат…"
"Тормыш гамәле Кара такта сорау бирә: «Яз тизрәк: ике икең ничә була?» Ходай белсен! Кара такта «ике» куйсын. Әйдә, көлсен… Буталганмын: Җитми башым, җитми көчем. Бик катлаулы гамәл шул бу тормыш өчен… «Ике икең» күптән инде дүрттән ашкан. Гап-гади бер гамәл үзе — сыймый башка…"
"Кошлар сөйләшүе – Фи-фью, фью-тфьюк, исемлектә син юк!.. – Нинди исемлектә?.. – Талга кунып сайраучылар арасында. – Исем китә, исем китә,— диеп пыскылдады Песнәк. – Нәрсәсенә аптырарга, Карга барда… Тик… Барча кошлар гаҗәпләнде соңгы мәлдә шундый хәлгә: Былбыл үзе Исемлеккә кертелмәгән… – Фи-фью, фью-тьфү!!!"
"Ак морҗадан – зәңгәр төтен Ак морҗадан – зәңгәр төтен, Түбәләргә куаныч. Йөрим менә, янып-бетеп, Табып юктан юаныч… Салкын – тышта, ялкын – эчтә, Ярашып булмый һич тә. Кырыкка төрләнер җаның, Шул кискен чикне кич тә… Йөрәк кайнар. Суынырга Түгел ич тимер мич ул. Ак морҗадан – зәңгәр төтен, Шул икән гомер кичү… Җылытырга, җылытырга! Җитми калмасын җылым, Бу минем шуны аңлаган Җылыга мохтаҗ елым…"
"Кума уйны… Җир язга чаклы уйкуга талган… Г. Тукай «Уйку» – йокы. Тукайдан мин беләм моны. Кума уйны, йөрмә йоклап, аңла шуны… Кума уйны, хәтер булып уелсын ул, Чәчмә җилгә, түкмә җиргә — җыелсын ул… Маңгаеңа ятсын тирән сырлар булып, Җырларыңа аксын тирән серләр булып…"
"Иҗат кухнясы Шушы инде минем эш почмагым. Шунда пешми кала өчпочмагың, теләп йөргән бәйрәм ашың — пәрәмәчең… Сүз әйтүче юк ла: Мин бер башым… Ашың пешмәгән, Чәең кайнамаган. Нәрсә дияр идем, Булса – кайнанама… Шигырь дәфтәренә иеләм. Бая гына уклау биегән куна тактасында шигырь тезәм. Әйтерсең лә нечкә токмач кисәм… Шушы инде минем эш почмагым — Күптән белмим инде эч пошканын…"
"Үз телеңдә кал! Йөрмә арып-талып Мәскәүгә — Горур башың салып мескенгә… Казан ятимнәрен сөйми ул, Сине яман итеп сөйли ул… Ихлас шигырең нәрсә аңарга! — Теләми ул сине аңларга. «Тәрҗемә!» дип үтте гомерең. Үз телеңдә калсын шигырең…"
"Калсын шигырьдә… Санаулы, җаным, санаулы, яшьлекнең минутлары. Шигырьдә калсын гомернең без кичкән су-утлары… Калсын шигырьдә күзләрнең дәртле, нурлы чаклары. Калсын балкытып язмышның дөм кара почмакларын. Шигырьдә янсын җаныңның дөрләгән учаклары. Кайларда калсын, ди, тагын яшьлекнең ул чаклары. Ташлардан басып ташларга, Кичүләр ташкыннарны… Башлардан ашкан хыялның бәхеткә ашкынганы. Янсын шигырьдә йөрәгең, яшен тамыры булып. Санаулы көннәргә сыймый — ча калган җырың булып…"
"Дус дип йөргән бер шагыйрьгә «Нихәл?» – дидең, сәлам бирдең. Кулың кыстым, кайнар итеп, нәкъ ирләрчә. Йөрим әле менә, димен, шагыйрьләрчә. Үтте көннәр… Саумы, диеп, Мин кул бирдем. Күрештең син бармак очлап, нәкъ кызларча… Шәйләп алдым карашыңда ят бер шәүлә — явызларча… Узды еллар… Күрешкәндә, кул бирмәдең. Дус дип йөри идем әле сине гәрчә… һәм кызганып куйдым кинәт, хәлең, димәк, түгелдер дим, түгел шагыйрьләрчә…"
"Песи булып песи… Песи булып песи ямансулап, Иптәш юклыгыннан аптырап, күзгә текәп карап торды да бер, ошатмыйча, ишек катына Чүмәлде үк килеп. Боегып кына көтеп утыра – кайчан ачарлар… Песи булып песи ялгызлыктан ашыга тизрәк чыгып качарга… Яратмый ул кәгазь кыштырдатып дәшми-тынмый язып утырган ялгыз хуҗаларны. Ташлап китә, һич югында киек тотарга…"
"Чык базарга Өйрәнәсең килсә әгәр Тукай кебек язарга, Тор да иртүк, иренмичә чыгып кит син базарга… Базар – икмәк. Базар – хикмәт. Хәйран калып йөрисең. Анда – салават төсләре, анда аңкый җир исе. Ачысын да, төчесен дә, татлысын да җый гына. Чумасың кереп базарга, килгән кебек җыенга. Кушыласың. Сату-алу — анысы бер уен гына. Базар үлчәвенә салып йөрисең уеңны да… Базар юмарт. Базар саран. Күз сал базар халкына: берәү эзли җан азыгы, берәү мал дип талпына. Күрәсең. Һич гаҗәп түгел, базар – базар инде ул. Тотмаса мир кануннары, тәмам азар иде ул. Тыңлап йөр. Ишет. Колак сал базар фәлсәфәсенә. Халык үзе чыгып баскан чын тормыш сәхнәсенә. Шунда син – тамашачы да, үзең катнашучы да. Ашыкма чыгып качарга, ахырга тикле чыда. Чагыштыр үз бәяңне дә базар бәясе белән. Шагыйрь бәласе бәйләнгән базар бәласе белән. Чыкма син, дустым, базарга әйбер-мазар дип кенә. Карама аңа кимсетеп, бу бит базар, дип кенә… Базар – тарих, базар – сәнгать. Базар – тормыш, сәясәт… Шәп шигырь табарсың, иртүк Ясап кайт бер сәяхәт…"
"Ялвару Гөлләр үстерәсем килә, бирегез миңа түтәл, бирегез миңа түтәл, — Сорап йөдәтмәм бүтән… Оя корыр чагым җитте, бирегез миңа нигез, бирегез миңа нигез,— Без дә булырбыз тигез. Бишекләр тирбәтер идем каен сиртмә элсәгез, каен сиртмә элсәгез,— Хәлләремне белсәгез. Талпынып очмас идемме, ялгагыз миңа канат, ялгагыз миңа канат, — Сорап йөдәтмәм кабат. Сузыгыз кулларыгызны мин дә бит үз балагыз, мин дә бит үз балагыз, — Сыкмас идем балавыз. Кыерсытмагыз, йөрмим ич, кыерчык икмәк сорап, кыерчык икмәк сорап, — Без дә килгән бу дөньяга юмарт бәхетләр юрап, юмарт бәхетләр юрап…"
"Бәйрәмнәре безнең урамның Чәчләремә гөлләр кададым, Иңнәремә шәлләр урадым. Күрми калмас әле кешеләр Бәйрәмнәрен безнең урамның. Булмасын, дип, өе караңгы, Тәрәзәмнән кояш карады. Төзәтергә ул да ярады Күңел төбендәге яраны… Гади генә чыпчык сайрады — Баласына булсын савабы. Ә без асыл кошлар сайладык, Шушы икән тормыш сабагы. Ак эскәтер җәйдем өстәлгә, Табын әзерләдем шикләнеп. Килми калмас әле берәрсе, Утырмыйм ич, качып, бикләнеп. Ялгызлыкка яшим мин күнеп, Салышуым түгел изгегә — Карасам да бераз үкенеп, Үпкәләмим инде көзгемә. Җиңнәремә түктем яшемне, Яшермичә барсын сөйләдем. Минме соң ул янып көймәдем, Минме соң ул шашып сөймәдем. Узды язлар, җәйләр авышты, Туй күлмәгем калды кимичә. Үтте гомер юмарт яшьлекнең Хәләл өлешләре тимичә. Җәйләремдә кышка сусадым, Көзләремдә язлар эзләдем. Кирәк кадәрен дә язмыштан Сорамадым бугай тезләнеп. Ә шулай да кызык яшәдем, Үткән гомер әрәм түгел лә. Шау-гөр килеп торган мәҗлесләр, Туйлар гына бәйрәм түгел лә… Хисләр ташый, хисләр түгелә, Җырларымны дәшәм түремә. Менә-менә менеп җитәм күк Хыялымның зәңгәр үренә. Тәрәзәмне ачтым киереп, Ярсу җилләр, әйдә, керегез! Минем белән бергә биегез, Сиреньнәрне ләкин сөегез! Әнә ишегемә кагылды, Кемдер килгән мине сагынып. Бик вакытлы әле йөрүе, Суынса да күптән табыным. Җырларыма дуслар кушылды, Кунагыма кунак өстәлде. Утырыштык, гадәттәгечә, Нәкъ уртага куеп өстәлне. Сүз күп булды. Нокта шушында. Бер җыр җырлыйм әгәр яраса. Бәйрәмнәре безнең урамның Шаулап тора икән ләбаса…"
"Язмыш уены Мин берүзем шахмат уйныйм бүген: Уен кыры – аклы-каралы. Кай як җиңәр?.. Үз-үземә каршы көрәш ачтым. Ике араны Ничек үтәрмен мин — кара якмы җиңеп чыгар, әллә аклармы? Язмыш уены – язмыш кыры алда. Көрәш үзен үзе аклармы? Мин үземә үзем каршы бүген, Җанда – көрәш: аклар – каралар. Акыл көче хискә «шах» биргәндә сыкрап куя шигъри яралар… Аклар белән башлап җибәрсәм дә язмышның бу серле уенын, кара шакмакларга бүленәсен белеп тордым гомер юлының… Кайберләрен үтәм сикереп кенә, вак-вак атлап үтәм кайберсен. Ак юлыңнан чыксаң, кара сукмак адаштырып йөртә, хәерсез… Мин үземне үзем эзәрлеклим, Мин үземне үзем җиңәргә тиеш бүген. Ак фәрештәләрем, бирешмәгез кара җеннәргә! Турыдан да үтәм, уратып та, вак-вак адым – вакыт арасы… Язмыш кыры гүя уч төбендә. Абынмыйча ничек барасы? Борынгыдан килгән бу уенда акыл белән хәтер сынала. Хискә бирелеп китсәң, бик еш кына туры килә чигенеп сынарга. Табындыра сине гел үзенә бу уенның зирәк Алласы. Буйсынасың кайчак «пешка» га да, королен дә кайчак аласың… . . . . . . . . . . . . . Уйлап уйна икән, чынлап уйна, алдан күреп һәрбер йөрешне. Ак атларым, бирешмәгез, зинһар, Мат куярга бүген тиеш мин!!"
"Сакла чын җырыңны! Аздан гына төшми калганбыз ич, килеп җитеп упкын читенә… Мин чигенәм котым очып ярдан, Минем арттан хәтәр чигенә. Зур фаҗига ишелеп төшәргә дә күп калмаган булган башларга. Тотынам мин, ныграк ябышам җиргә тамырларга, изге ташларга, тарихыма ябышам: ычкынмасын кулларымнан, ябышам чытырдап. Сөяк чыкса чыгар – чыдармын ла, Намус, тик син чыкма чыгырдан! …Галәм әнә йолдызларын барлый, Балаларын саный Җир-ана. Яшен шары тиеп, баш очында, үрсәләнеп, газиз Җыр яна. Әйләнгәнче көлгә, ал үрелеп. Үзең янып көйсәң көярсең. Коткар Җырны! Ә син әле Җирне бер гөл булып, мәңге сөярсең. Кала язганбыз ич каберләрсез, аздан гына – сукыр вә телсез. Үзебезсез кала язганбыз ич, Киләчәксез, дәвам-нәселсез… Коткар, йол бәладән Җирнең җанын, Өзә күрмә йолдыз зынҗырын. Харап була язганбыз ич кичә — Саклап калыр бары чын җырың!.."
"Туган көн Безнең туган көн бүген, үзебез төсле көне: Әле яңгыр, әле кояш, дүрт яклап исә җиле… Әйдә, гармуның уйна, туктама, зинһар, куйма, дөнья бездән туймаганда, үзең дөньядан туйма… Җибәр әле сыздырып, торсын җилләр сызгырып. Җырлыйк әле, тасмаларга язган көйдән уздырып… Җир яралган көн бүген, җыр яралган көн бүген. Бу җиргә без кирәк бүген, без – дөньяның кендеге… Куйма гармуның, куйма. Өзелмәсен җыр, уйна! Имин генә булсын дөнья, туган көнеңне җуйма!"
"Идеясез шигырь Бүген урам буйлап чүп-чар уйлар уйлап, Җил агайны сүгеп, әрепләшеп барам. Ә ул һаман сырыша, җылынырга тырыша, Әле җиңнән йолкый, әле чәчтән тарта, әрсезләнеп, тәки ияреп килә арттан… Ашыга адымнарым, җилнең шыксыз зарын тыңлый-тыңлый йөгерәм: Туңа, имеш, өши, Кызганмый, ди, кеше. Ә минем ни эшем? Җилгә кырын басып, Зонтигымны ачып, Очам җылы өйгә. Эшләпәне – чөйгә, Үзем – мич буена… «Беркая да чыкмыйм, Кайнар чәем эчеп, Шигырь язып кына, Утырыйм кич буена». Үзем уйлап куям Җил агайның хәлен: Берәр җылы почмак Тапты микән әле? Да, дим, көннең бүген Кәефе шәптән түгел. Менә шул, агайне! — Жәллим Җил агайны…"
"Моңсу елмаю яки «рәсем» Син рәсемгә, дускай, безне төшер әле: Калсын әле истәлеккә сурәтебез. Еллар үткәч, сагынып-сагынып дус, ишләргә «Яшь идек ул без дә» диеп күрсәтербез. Ялгыз каен белән икәү кочаклашып басыйк та без, карап торыйк синең күзгә. Ядкяр калсын шушы җәйдән – күләгәбез күбәләк күк очып кайтсын үзебезгә… Бик якыннан алма. Күкнең бер чите дә сыйсын шунда. Күл буйлары, көймәләр дә. Чагылып торсын кояшлы бер көн икәне, урын калдыр без җырлаган көйләргә дә. Елмаерга әмер бирмә, күңел үзе ни кушса, шул чыгар инде йөзебезгә. Еллар үткәч, сагынып-сагынып, бер карарбыз яшь аралаш шушы уйчан көзгебезгә… Әйдә, дускай, без рәсемгә төшик әле, аклы күлмәк ачык чыга сурәтләрдә. Безнең белән күзгә күренмичә генә, рәсемнәрдән карап торыр йөрәкләр дә…"
"Шигырь язган кыз бала Чәчәккә дип иелсә, Шигырь тапкан кыз бала. Шигырь таба белгән бала — Түгелдер җансыз бала… Шигырь тапкан кыз бала Болында ялгыз кала. Күбәләкле гөлләр телен Күңленә язып ала. Шигырь язган кыз бала — Булмый шул моңсыз бала. Үзем көләм, үзем елыйм, Үзем аны кызганам… Ник соң әле кызганам? — Баштан ниләр узмаган… Шигырьләрен укый-укый, Әрнүләрем кузгала. Күңелем ник сызлана? — Шигырь язган кыз бала. Язмыш кушкан, тәкъдир язган, Шуңа язган кыз бала. Шигырь язган кыз бала — Булмас имансыз бала. Шигырь тәмен беләсеңме? — Ул бит бал да тоз, бала… Пешәрсең дә, өшерсең дә, Шигырь язсаң, түз, бала! Бер яндырган, бер туңдырган — Учак белән боз, бала… Шигырь язган кыз бала, Ә мин аны кызганам. Шигърияткә гашыйк кызлар Күп вакыт ялгыз кала… Шигырь язган кыз бала Үрелә йолдызга да. «Үз йолдызын тапкан» диеп, Әле укырбыз, бала! …Чәчәккә дип иелгәч, Шигырь тапкан кыз бала. Бардыр әле андый кызлар Сезнең арагызда да…"
"Татар шагыйренең бәясе Имеш, хәзер шигырь яратмыйлар, Кирәк түгел шигырь, янәсе. Шигырьнең дә, шагыйрьнең дә, имеш, Арзанайган, төшкән бәясе. Рухи инфляция – шигъриятнең Гаебе түгел юкса, бәласе… Җыр кадерен белгән затлар кайда? Кемнәр куя шигырь бәясен? Сүзнең тәмен белми картаючы Шигырь дегустаторларына Җавабым шул: төкермәгез әле Галиҗәнап шагыйрь җанына!! Кем ул «бетерәм дип, башыгызны», Киереп тарткан уклы җәясен? Кол Галидан сора, күпме тора Татар шагыйренең бәясе?!! — Кыйммәт тора! Үзе хәтле тора! Чын шагыйрьнең булмый арзаны. Кабат бәя биргән Тукаена, Еллар узгач, Печән базары… Шул бәһане дөнья базарында Төшермичә саклый Җәлилләр! Мең кат көчле усал гайбәтеңнән Утны-суны кичкән дәлилләр. Лирик җырлар гына языйм, дисәм, Булып чыга тагын сәяси… Саклап калса телен, мәңге төшмәс Татар шагыйренең бәясе!!"
"Галәмнәрне урап кайткан кеше сыман Ник бу кайчак йөзләреңә тел белән дә Әйтеп булмый торган сагыш төсе чыга? Ник текәлеп уйга калдың күк чәчәккә, Галәмнәрне урап кайткан Кеше сыман? Җир шарының үзенә сыеп бетмәс кебек Нинди сагыш йөрәгеңә тулды кереп? «Гади бер гөл» диеп йөргән могҗизаның Ачтың мәллә кинәт бер-бер мәгънә-серен? Беренче кат күргән төсле ник текәлдең, Ни эзлисең минем дымлы күзләремнән? Нинди бер көй табыйм икән икебез өчен Әйтелмичә калган моңлы сүзләреңнән?.. Юк, һич үбеп туфрак-җирне үксемисең Ут-сулардан исән чыккан ир төсле син. Күзләреңнән танып алдым шул мизгелдә Галәмнәрне урап кайткан Җир Кешесен…"
"Вакыт Вакыт – алтын, диләр. Вакыт – гомер, Үзең белән генә түләрлек! Мизгел белән Мәңгелекне үлчи Бер үк бизмән, бер үк берәмлек… Вакыт – көтү, түзү, сабыр итү, Вакыт – өмет, алга ышану. Барга гына түгел, югына да Ышанырга һәркөн куша ул. Вакыт белән түлим һәр дәвага, Вакыт белән түлим Чынлыкка. Вакыт кыры аша узган чакта, Бер без генәмени чыныккан… Вакыт – яңартырга, төзәтергә, Вакыт – яратырга, түзәргә. Вакыт – язгы чәчәк бөреләрен Көзен алма итеп өзәргә… Вакыт – табиб. Әмма һәр мизгелнең Бәяләре – әҗәл даруы, Җанның гына түгел, заманның да Дәваласа яман авыруын… Вакыт – яшәү. Вакыт – туу, үлү… Вакыт – һәркөн тулып-бушану. Барга гына түгел, югына да Ышанырга безгә куша ул…"
"Ир-ат шинель кисә… Ир-егет йә ир-ат шинель кисә, димәк, яшь киленчәк, йә кыз бала ак күлмәген сала вакытлыча… Бәлки, гомерлеккә… Көтә сандыгында саклап якты серен: кайчан кайтып керер шул ак көне… Раббым, ул күлмәкләр сандык төпләреннән чыга күрсен кабат, чыга күрсен, берүк!.."
"Күтәрүдә – күтәрелү Бишек сыман тирбәлеп, атлап бара. Бүгеннән үк инде – ана… Ә хыялы – карынында, Йөге – сабыр… Күтәрүләр җиңел түгел, авыр. Ышанычлы басып, җайлап кына атлый ире: Тормыш йөге баскан ике иңен. Бүгеннән үк – ата инде… Ә хыялы – кулларында. Ходай кушып, Җиткерәсе иде тизрәк үз куышын! Күтәрүдә – күтәрелү. Очар өчен, Хыял кирәк канатка да, Җитсә көчең, Күтәрелү — хыялларны күтәрү ул…"
"Квартира Йорт-җир, имеш! Яңа квартира — исеме ни тора! Яшәми тик монда берәү дә — фәкать – тора… Аста кемдер тора, Өстә кемдер тора. Кемнең кем икәнен бик беләсең килсә, күршеләрдән сора. «Күрше» дигән сүздән ул аптырап тора. Аста, өстә, кырда, Көн дә кәеф кыра: кага, суга, вата, янәсе, дим, ул да тормыш кора… Кала йорты корыта җанын кешенең. Сагынырсың әле капка баганасын авылыңда калган нигез-күршеңнең…"
"Тегермән Бар иде безнең авылның Әүвәл зур тегермәне. Җилләрдә әйләнде үзе, Безгә җил тидермәде… Синең дә исеңдәдер ул Шул иске тегермәнең. Булгандыр канатларына Кызыгып йөгергәнең… Ул тегермәннең үзенчә Горурлыгы бар иде. Авылның тарихы булып Торырлыгы бар иде. Куанам күреп ел саен Башаклар өлгергәнен. …Ә бүген төшемә керде Шул моңлы тегермәнем…"
"Кышкы кунак Шундый матур тышта ай яктысы — фонарьларың торсын бер кырда. Их, шундый кичтә, тының кысыла-кысыла, гыйшык хаты иде укырга!.. Өй түрендә туңып басып калган, яфракларын сагынып, өрәңге, Өйдә – җылы, өйдә – әти-әни, мичтә – тәгәрәткән бәрәңге. Ә мин – кунак, Иске бер бишмәтне җиңел генә иңгә салдым да, «Айга карап керим әле» диеп, чыгып бастым ишегалдына… Җидегән йолдыз тигән түбәбезгә, шундый якты булып күренә. Түбәм күккә тигәнмени, мин дә кайткан саен шуңа үреләм… Адымнарымнымы саный-саный, шыгыр-шыгыр килә айлы кар. Ап-ак карга язсаң, бетмәс микән эчтәге бар борчу-кайгылар?! Айны әйтәм, әллә тагын да ул моңайганмы шунда, без киткәч? …Ә каргышлар калсын әле карда, агып китәр эреп, яз җиткәч. Ай яктыларында качып кына хатлар укый идек унбиштә… Ишегалдым, күпме истәлекләр ишелеп искә төште бу кичтә… Шундый матур тышта, – рәхмәт кышка! Өйдә – җылы. Өйдә – балачак. Ә йолдызлар баш очында мәңге Безгә һәйкәл булып яначак."
"Ялгыз чагы йөрәкнең Бу җир буйлап инде йөри-йөри аякларым тәмам калмады. Талды беләк. Ярый әле, йөрәк, Ярый әле, йөрәк талмады… Урам саен буран. Бураннарда басып туктап торам, хәл алып, Иске тыкрыклардан, танып мине, килеп чыгар күк бер яңалык. Их, бу күңел… Һаман нидер көтә — буранда да аның өмете бар. Хыял томаннары уртасында Адашыпмы калган егете бар. Урам саен буран… Кайтып барам көртләр ярып, йотып кар исен. Ут кабызып өйдә, мин үземнең кайтып кергәнемне карыйсым килә никтер… Сәерсенеп үзем, Көлеп куям юләр теләктән. Ялгыз башта – моң-зар, Тик ул барыбер Бәхетлерәк ялгыз йөрәктән…"
"Төн уртасында сагыну Сагынам әткәй-әнкәйне, Сагынам туганнарны… Ах, ташып күңел күленең Кисәктән тулганнары! Кирәкми дус та, яры да, Каләм-дәфтәр дә читтә. Җирсетә мәллә җир-суым Җиткезеп соңгы чиккә? Тартылам туган каныма, Тартадыр тамырларым… Баттым күз-яшь дәрьясына, Җуелды сабырларым. Әнкәем сагышларының, Ахры, бер кыйпылчыгы Тигәндер килеп йөрәккә — Ул, димен, нихәл чыдый? Сагынам төн уртасында Йөз ел күрмәгән сыман. Кайгы-хәсрәтләрдән түгел, Сагынудан кайчак сынам…"
"Әниемнең мине белмәгән чагында Әниемнең, мине белмәгән чагында, Итәгенә җилләр булып уралып йөрдем. Чиләгенә агып кердем сулар булып, Йөрәгенә моңнар булып үтеп кердем… Әниемнең мине белмәгән чагында, Мин җәй идем, мин көз идем, мин кыш идем… Һәм яз идем… Әнинең мин үзе идем — Мәхәббәтен көтеп йөргән бер кыз идем… Әниемнең, мине белмәгән чагында, Төшләренә кердем колын, тайлар булып… Әле – бөре, әле – чәчәк, әле – алма, Әле – йолдыз, әле тулган айлар булып…"
"Хатлар көтәм Хатлар көтәм моңсу иртәләрдә. Хатлар җитми җанны иркәләргә… Хатларын да кызганалар дуслар, Оныталар, читкә китәләр дә. Хатлар көтәм, язны көткән кебек. Көзләр җитә, яңгырларын сибеп. Яфрак ява җәйдән, хатлар кебек. Берәм-берәм җыям, үбеп-үбеп…"
"Чәчәкле хат Чәчәкле хат алдым бүген җәйдән… Миләүшәләр, көләч ромашкалар, энҗе гөлләр, зәңгәр кыңгыраулар сәлам әйткән… Бары да исән-саулар. Салават күпереннән агып төшкән Җиде тасма булып уралдылар җәйге җырлар хәтер толымына… Җиде басма — хәтер болыныңа… …Кар илендә басып торган көнем. Чәчәкле хат, туңганымны минем ничек белдең, ничек таптың эзләп? Күмелгәндер, дисәм инде эзләр… Аллар үскән, гөлләр үскән илдән Хәбәр алдым — кулларымны җылытам. Җанда – җылы яңгыр, Җылы җилләр. Җанда – җылы таң. Чәчәкле хат, каян эзләп таптың? Салкын боз таҗына кем соң мохтаҗ? Такыялар үреп булмый кардан, Рәхмәт сиңа мең кат, Чәчәкле хат! Җәйне сагынам. Иреннәрем белән салкын сиреньнәрнең җылысына кагылам…"
"Сабый хаты Хатлар яза сабый әтисенә, Сырлар сырлап куя үзенчә. Хәрефләре аның – рәсеменчә, Телендәге әйтер сүзенчә… Әллә ниләр ясап бетерә дә Кулын куя хаты читенә: Биш бармагы изге имза булып Иңеп кала дәфтәр битенә…"
"«Олы төймә…» Олы төймә — тирәсендә вак-вак төймә. Кече төймә — әйләнәсе ап-ак төймә. Арасында адашкан бер ялгыз төймә. Өзә күрмә, җаным, тимә: Анысы – мин…"
"Күңелемә кердең Диңгез, диңгез! Шагыйрьләргә рәхәт: Матурлыгың урлап, рифмаларга, иҗекләргә салып китәләр… Диңгез, диңгез! Рәссамнарга әйбәт: төсләреңне күчереп ак киндергә Үзе белән алып китәләр… Диңгез, диңгез! Җырчылар да бик бәхетле, — көйләренә кушып дулкын шавын Җырлыйлар да сине үзенеке итәләр. Ә мин нишлим икән? Гүзәллекнең синең бер тамчысын гына булса да, ничек алыйм икән үзем белән?.. Зәңгәрлегең йогып калсын өчен күзләремә, йотылып карап тордым… Дулкын моңын отып калыйм диеп, онытылып тыңлап йөрдем… Диңгез, диңгез! Рәхмәт сиңа — Йөрәгемә кердең, күңелемә сеңдең… Китмәс борын сагынып йөри сине исәр сеңлең…"
"Ностальгия Бушап калган хушбуй савыты. Яшел су күк – тонык пыяла. Айкалдырып җанны яшьлек төсе Тонып калган төпсез хыялда. Бик сак кына ачам бөкесен: Җанга килеп сарыла таң исе. …Җитез-йөгерек адым. Их, бер тагын ничек шундый очыш ясыйсы! Сирень исе сеңгән җиңел җил. Адым акрын – авыр никтер җиң. Яшьлек төсе – хушбуй шешәсендә. Яшьле яулык – күлмәк кесәсендә…"
"Төнге пейзаж Ай сылукай мендәренә башын куйган. Ябынганы – йолдызлардан чиккән юрган… Төшмәсен, дип, яман күзе чит-ятларның, Болытлардан тәрәзенә пәрдә корган. Тик шаян җил ирек бирми: Әле иртә, Тор, сөйләшик, диеп, күк тәрәзен чиртә. Ул да булмый «өленгенең» бер читеннән күтәрә дә, сызгыра ул — шайтан икән… Ничек түзсен сылу, торып Җиргә бакты. Җәйге төннең көмеш нурга чумган вакыты…"
"Сезнең язлар Сезнең язлар гөрли әле, көлә. Безнең язлар инде елый белә… Сезнең хисләр ташый язлар саен Безнең инде – елы ничек килә. Сезнең язда бозлар китә агып, Безнең бозлар кала эреми дә… Сөю сәгатьләре суга сездә, Безнең инде кайчак йөреми дә… Язлар сезнең әле иртә килә. Ә безнеке – кайта соңлабрак… Бәхет сезгә сорамыйча керә, Без көтәбез иңрәп, елап, сорап… Кабатлана һәр ел сезнең язлар, Безнең инде елы-елы белән… Сезнең язлар көлә генә әле, Безнең инде язлар елый белә…"
"Мәхәббәт вальсы Таныштырды, кавыштырды Безне яңа җыр, иркәм. Мәхәббәт канатларында Очып әйләник икәү. Аяклар тими идәнгә, Дәртләнеп биегәндә. Йөрәкләр тибәр берләшеп, Парлашып биик, әйдә! Җир әйләнә, җыр әйләнә, Без дә әйләник әле. Мәхәббәт җепләре белән Мәңге бәйләник әле… Мин синең Мәҗнүнең бүген, Син – минем гүзәл Ләйләм. Мин синең көйгә әйләним, Син минем көйгә әйлән. Аяклар тими идәнгә, Парлашып биегәндә. Мәхәббәт канатларында Очып әйләник, әйдә!"
"Калкан куйма йөрәгеңә Урамнарда йөри Мәхәббәт… Кайсы бәхетлесен сагалап тора икән? Кемнең йөрәгенә угын төзи икән чамалап? Калкан куйма, җаным, йөрәгеңә, тисен, әйдә, яраласа соң… Шул Мәхәббәт өчен җиргә килгән бер тиңеңә яр лабаса син…"
"Шомырт чәчәк аткан чакта… Шомырт чәчәк аткан чакта Салкын җилләр, салкын көннәр. Шомырт чәчәк аткан чакта Туңып йөри икән кемнәр? Вакытлы хәл: үтәр-китәр Салкын җилләр, салкын көннәр. Шомырт чәчәк аткан чакта Янып йөри икән кемнәр? Май җилләре кемгә сагыш, Кемгә шатлык өләшәчәк. Туңдырса да, яндырса да, Язгы язмыш – бары чәчәк…"
"Син сөймәсәң Син сөймәсәң, мин дә сөймим, Гөл үсмәгән битеңә… Татар халык җыры Син сөймәсәң, мин дә сөймим, Гөл үссә дә битеңә… Сүндерермен, капса да ут Ялгыш йөрәк читенә. Сөюем йөрмәс ялынып Ят бусага төбендә. Урыны аның кадерле — Күңелнең иң түрендә! Былбыл кунган тирәккә лә, Сайрый үзенә кирәккә. Үпкәләмим, әмер биреп Буламыни йөрәккә? Шундый чакта килсә иде Мәхәббәт алиһәсе! Тапшырса иде кулыңа Мәхәббәт әлифбасын… Өйрәнер идем иҗекләп Мәхәббәт догаларын. Өйрәтә күрмәсен ләкин, Берүк, бәддогаларын!.."
"Сирень бакчасы Язлар җитсә, бу бакчага Ашкынып тагын керәм. Серле сиреньнәрдә һаман Мәхәббәт төсен күрәм… Сиреньнәргә хисләремне Мин бер сөйләгән идем. Беркайчан да ул кадәрле Өзелеп сөймәгән идем… Чәчәкләрен сала сирень, Серемне җиргә чәчә. Мәхәббәт исеннән исереп Яшим шушы көнгәчә…"
"«Ялгыз калма, диләр…» Ялгыз калма, диләр, бәхетсезлек Бары шунда гына, янәсе… Кайсы бәхетле соң бу җиһанда — Зөһрәсеме, әллә Ләйләсе…"
"Син бәхетле идең… Син бәхетле идең мине куандырып, Йолдызларга әйдәп, сокландырып, Җырларыңны миңа багышлап. Безгә рәхәт иде сагыш та… Син бәхетле идең минем белән, Син бит мине шагыйрь иткәнсең, Үзең шуны белми киткәнсең…"
"«Егерме биш төп алмагачым…» Егерме биш төп алмагачым шау чәчәктә, Егерме биш йолдыз нуры күкрәгемдә. Егерме биш язның сере күзләремдә — Ниләр булмас, дисең, кызлар йөрәгендә…"
"Хәтер урамнарын урап… Кычкырып җырлап куям да. Пышылдап елыйм соңра… Ник болай өзгәләнәм соң? — Хәлемне килеп сора. Караңгы тәрәзәләрдән Ак айга карап торам. Хәтер урамнарын шулай Әйләнеп кайтам урап. «Юлларда кемне очраттың»,— Дип сорасаң, ни әйтим? Сүнгән утны кабызырга Түгелдер бит ниятең…"
"Синнән башка Синнән башка яшәп карадым мин. Көнем – төнгә, үзем, ахры, җенгә әйләндем. Тәрәзәдән карамыйча гына Каргый идем һәрбер бәйрәмне… Чияләнгән язмыш җепләрен бер Тарар, бәлки, гомер тарагы. Синнән башка яшәп карадым мин, Синнән башка… үлеп карадым…"
"«Бүген мин сине сагындым…» Бүген мин сине сагындым өзелеп-өзелеп… Баш очымнан торналар күк тезелеп-тезелеп үтте еллар… Каш өстенә куеп кулым карап торам. Кайларда калдың өзелеп, ялгыз торнам?.."
«Бәхет пилмәне» Саный-саный пилмән бөктем — сине көттем. Берсе менә «Бәхет пилмәне». Син килмәдең. Ачы пилмән тагын үземә чыкты: «бәхетемнән» йөземне чыттым…
"Көтмәгәндә… Көтмәгәндә килеп чыктың да син, Сәерсенеп калдым, ятсынып. Җылынырга диеп килүеңме, Керүеңме ихлас юксынып… Гаҗәпләнмә минем чыраема: Чыра ягып кудым йокымны. Таң нурына инде калды йогып, Битләремнең алсу ялкыны… Йомыш-фәлән белән сугылдыңмы, Болай гына сагынып килдеңме? Тәрәзәмдә янган ут шәүләсен Көтү билгесе дип белдеңме?.. Дәфтәр-дәфтәр кайнар хисләремне Мин бушаттым инде йөрәктән… Ничә еллар буе чәчми-түкми, Әрәм булмасын, дип йөреткән Ул хисләрем инде җырга ятты… Вакытын белеп кенә таң атты. Үкенмим дә хәзер, үтенмим дә. Мин яраттым сине, яраттым… Тик ул көннәр калды истәлеккә — Җыеп, төреп, төйнәп куелган… Ак кәгазьгә серләр сеңеп калган, Ак маңгайга сырлар уелган. Ничек болай килеп чыктың әле, Чишәр дипме хәтер төенен… Мин бик күптән инде сөелмәгән, Елап булмый хәзер сөенеп…"
"Чәчәкләрең әле өшемәгән… …Чәчәкләрең әле өшемәгән… Сөйләмәм, дип, бер кешегә дә ант иткәнем минем бар үземә. Бәхет дигән нәрсә нәзберек лә, колак салып тора һәр сүзеңә. Сөйми кагылганны тел белән дә! Исәпләшеп тормый төн белән дә, Исәпләшеп тормый көн белән дә, күз ачып күз йомган арада юкка чыга… Туры карама! Күрмәмешкә салыш, кагылма. Бәхет дигән нәрсә телдән курка, Бәхет дигән нәрсә күздән курка, Бәхет дигән нәрсә сүздән курка, Бәхет никтер үзе бездән курка. …Мин ант иткән инде әллә кайчан Сөенмәмен, дип, эчемнән дә, Сөйләмәмен, дип, кешегә дә. …Чәчәкләрең әле өшемәгән…"
"Ярты гына адым Ярты гына адым ясасаң да миңа таба, Чигенүдән туктап йөгерәм кабат синең каршыңа мин… Кочагыңны җәеп тормасаң да, Сиңа ашыгам мин… Яшьлегемә шулай кайтырмын күк кире… …Ә син инде күптән — берәүләрнең ире… Миңа гына һаман, үзем ялгызгамы, ирекле бер җан күк күренәсең күзгә… Ирек – ирләр өчен. Хатыннарның көче — иркә булу икән ирексездән…"
"Елау Йөрәгемдә – буран! Йөрәгемдә – яңгыр! Йөрәгемдә – яшен! Йөрәгемдә – боз! Яратам, яратам, яратам!!! Яратырга ләкин ярамый!!! Тыюлы, тыюлы, тыюлы!! Ташланырга кайнар дулкыннарга кыюлыгым җитми бу юлы… Еллар арасына басма салып булмый — Бирге яктан сиңа кулым болгыйм… һәм сискәнеп яшерәм беләгемне… Белеп тордым, әллә белмәдемме?! Хисләремне буып җиңәрмен лә… Күз яшьләрен яшерәм җиңнәремә… Яратам, яратам, яратам!.. Их, ник тумадың икән элегрәк, Минем барны җирдә белебрәк!.. Тыелыйм, тыелыйм, тыелыйм… Ярга ятып елыйм, тәгәрәпләр елыйм, үкерепләр елыйм, үкенепләр…"
"Мәхәббәт манарасы Күзем йомсам, күз алдымда — түгел ерак барасы: Яшьлегем манзарасында — Мәхәббәт манарасы… Үзенә дәшеп тора ул елларым арасыннан. Карап торабыз күк һаман Сөю манарасыннан… Шул биеклеккә менәсем килә бер, яңарасым… Аудара күрмәгез, берүк, Мәхәббәт манарасын!.."
"Мәхәббәт көянтәсе Калды бит әле, калды бит «Яратам» дип әйтәсе… Салават күпере булып Мәхәббәт көянтәсе Иңнәрдә калды эленеп, Кайда соң чиләкләре? Сөюнең бер йотым судай Бар икән кирәкләре… Барасы калды чишмәгә, Талир тәңкәләр тагып. Чыңнарына чишмә үзе Кушылыр хәйран калып. Барасы калды чишмәгә… Пар чиләкләрне тагып. Безнең мәхәббәт чишмәсе Бетмәгән әле агып… Калды шул әле, калды шул «Яратам» дип әйтәсе. Иңнәремдә эленеп тора Мәхәббәт көянтәсе…"
"Кабат ярат Ялгышканмын икән, инде монсы Мәхәббәтнең диеп соңгысы… Калган икән әле өлешемә Иң газаплысы, иң моңлысы… «Чын ярату шулай язлар сыман Кабатлана торган хәлмени?» — Дип, берәүләр, бәлки, үртәлерләр, Өнәмичә минем хәлемне… Кабатлана икән! Ләкин – сирәк! Үз сәгате аның, үз язы. Көтмәгәндә очып керә дә ул, Җан түренә үрә оясын… Юкка гына куркып уянганмын Кичә мәхәббәтсез калудан. Кабат яну – янә канатлану. Качма гүзәл кабатланудан! Сөю хисен ук-ядрәләр алмый, Аны күбрәк «акыл» үтерә. Мәхәббәт җан биреп, гүргә кергәч, Күпме акыллылар үкенә. Мәхәббәтнең була туган көне, Туа кайчак үлгән көне дә. Җилгә очып киткән кебек көле, Чәчәк ата сулган гөле дә. Кабат сөя алу язык түгел, Азгынлык та, йөгәнсезлек тә. Көлдән гөлләр яралт, кабат ярат, Сүнеп калма йөрәксезлектән!.."
"Таныш түгел кызга Күрәм, әчеттереп күзләреңне, керфек буяуларың җебетеп акты яшең… Эзе калды буй-буй битләреңдә. Эх, син, егетем… Кая сиңа кызлар хәлен белү!.. Өлгермәгән әле йөрәгең. «Йөрү» диеп кенә беләсең син Мәхәббәтне… Аның кирәген еллар үткәч, белмим, аңларсыңмы… Тик хәзергә кызны елаттың. Белмисең шул әле мәхәббәтнең үксеткәнен хәтта ир-атны… Йә, елама, сеңел, сөрт яшеңне, кулъяулыгың ап-ак кулыңда… Очратырсың әле яратуның кадерен белгәннәрне юлыңда. Сине күргәч, кинәт үземнең дә күзләремә ургып килде яшь. Синең мәхәббәтең – унсигездә… Минекенә инде – илле яшь… Ул да елый…"
Чит тел дәресе
"Укытучы Әнием истәлегенә Дәрес бара… Немец теле дәресе. Ипи-тозлык кына булса да, сүзләр ятлый авыл балалары: «Гутен таг» дип сәлам биргән була, «Гитлер капут» диеп көлгән була, йөрәкләре сугыш сагышы белән тулса да… Программада – аш-су исемнәре: бутербродлар, әллә нәрсәләр… Балаларның эчен бора ачлык, исемен генә укып әйтсә дә. …Әни сөйләгәндә, мин еладым,— Кайнар яше тамган китапка. Ул дәреслек исән… Тыныч кына карый алмыйм иске шул тапка… Немец теле бигрәк ачы инде, ник яратсын аны сабыйлар, немец белән атышып ятсын да, ди, әллә кайда әти, абыйлар… Дошман телен белү кирәк анысы… Тик шулай да, авыррак истә кала ул… …Рәсемдәге тәмле ризыкларга кызыкмаган – нинди бала ул?.. Әни шунда күчкән үз теленә: «Балакайлар, бераз түзегез… Килми калмас безгә Җиңү язы, ашлы-сулы булыр көзебез…» …Чит телләрне белсәң, рәхәт тә бит, тик аларга каян тусын хөрмәт хисләре? — Бөтенесе сүккән Совет илен үз телендә… буржуй көчләре… «Өстен сыйныф» французча гына аңлашкан бит… Ә без пролетар. Пролетарның күңеле бик киң дә бит, тик аның шул әле аңы тар… Антантаның генераллары да инглизчә сүккән безне, ну, дип, тилеләр!.. Һәммәсе дә безгә каршы. Димәк, иле дошман, дошман – теле дә… Ник өйрәник, имеш, азапланып, үз телебез безгә бик җиткән. Россиядә күмәк бер тел калса, көн итәрбез әле ничек тә… Телсезләр дә әнә яши бирә, күзләр, куллар белән сөйләшеп. «Берләшегез, дөнья эшчеләре!» — Бер телсез дә була берләшеп… …Немец теле дәресе… Еллар үткәч, мин үзем дә бераз сабак алдым әнидән. «Муттер», «киндер» диеп әйтеп куйсам, моңая да күңелем, әрни дә… Бутербродлар шунда, рот-фронтлар белән немец теле төшкән йөрәккә… Әтием немец белән сугышып кайткан, Әнием немец телен өйрәткән…"
"Авыл балалары калада Авыл гади, Йорты агач, Биек түгел, бер катлы. Без авылдан чыккангамы, Булдык бигрәк беркатлы. Заманга сылтама, имеш, Хәлең булса авырдан… Замана җилләре генә Аермый ул авылдан… Килмәдек качып калага, Ак калачка кызыгып… Тарткан безнең күңелләрне Рухи азык кызыгы. Дәү калада, баш калада Баш калкыту уңаймы? Чакыра идек ярдәмгә Һаман шул бер Ходайны… Катлы-катлы ишекләрдән Җиңелме үтеп керү? Кат-катлы йортлар катында Бер катлы булып йөрү… Тар күңелле киң урамнар Бездән алды ачуны… Аунап елар чаклар булды Сагынып киң басуны. Йөгереп китәрдәй буласың, Кайтып җитү икеле… Ташкала ул таш йөрәкле, Баштүрәләр шикелле. Авыл гади, беркатлы шул Авыл яшьләре сыман… Җан чыгарлык көннәр булды, Әле дә чыкмаган Иман!.."
"Тулай торак Яшьлек иле инде ерак: Тулай торак, тулай торак… Бәхетлеләр белми аны, Син дә, сеңлем, торма сорап… Гомуми йорт, бердәм йорт ул, Уртак йорт ул – тулай торак. Яшь чагында ярый бераз Яшәп алу шулаерак: Өйрәнәсең бер-береңнән Төрле-төрле һөнәрләргә. Анда бөтен әйбер уртак, Савыт-саба, энәләр дә. Бер табактан ашыйсың да, Туган кебек яшисең дә… Бергә-бергә татыйсың да Татлысын да, әчесен дә. Яши анда төрле кеше, Начары да, әйбәте дә. Очрап тора төрле хәлләр — Гыйбрәте дә, гайбәте дә… Анда һәркем тигез сыман — Гаять демократик торак!.. Иртә-кичен коменданттан Тора дөньяң дер калтырап. «Коммунизм мәктәбе» ул, Бары – бергә, югы – уртак. …Кайберәүләр артык кыю, Кайберәүләр артык куркак… Кайгысын да, шатлыгын да Күршең белән бүлешәсең. Аш та уртак, таш та уртак, — Мәхрүм түгел өлештән син… Туган көн дә була анда, Туйган көн дә була анда. Башны кая куяр белми Йөргән көн дә була анда… Һәммә нәрсә уч төбендә, Көзгедәге кебек ачык: Кеше-кара күзеннән дә, Үзеңнән дә булмый качып. Гаеп – эшең, кыек – эшең, — Бастырырлар утка гына. Кызның анасы кырык, дип Әйтмәгәннәр юкка гына… Бәйрәмнәрдә тулай торак Гөрләп тора, шаулап тора. Телләр төрле – язмыш уртак, Бер-береңне аңлап була… Вакытлыча булса да ул — «Үз почмагың, үз куышың…» Ә шулай да, сеңлем, анда Төшмәсенче бер йомышың! Тулай торак, уртак торак — Көн итәсең көн дә түзеп. Ярты гомер үтте шунда, Һәммәсен дә күрдем үзем…"
"Китек күңел Мин түгел бу – минем шәүләм, аксый-туксый, интегеп, көч-хәл белән бара атлап… Асыл бәллүр китеге юл читендә ята аунап… Сагынамы үткәнен? Нәфис кулда мөлдерәвен, иреннәрнең – үпкәнен… …Калай табак калҗайса да, каралса да ярый эшкә. Булмаса да затлы табын, урын таба берәр төштә… Колагымда – калай чыңы, йөрәгемдә – бәллүр моңы… Рәнҗүме бу, үпкәме — бәллүр гомере – күпкәме?.."
"Үтте… Җиләк чаклар, җилкән чаклар очты-китте җил булып. Йөри идем «бер кыз» булып, җилдән нечкә бил булып. Күлмәгемнең чәчкәләре үсә иде болында. Гөлләр түгел, чәнечкеле телләр инде юлымда… Беркем дәшмәс «җаным» диеп, инде мин «ханым» гына… Кан да чыгар, дан да чыгар, чыкмасын җаның гына. Җилдә – яфрак, җирдә – яфрак, коелам да коелам. Кара көздә – кара болыт, кар булырга җыенам… Ап-ак җилкән – җиләк чиккән, кайсыгыз бар күргәне? Карлы кырга җыр чәчәсем уема да кермәде… Мин бер кыз идем җиһанда, Чулпан йолдыздай идем. Бер ягымда минем – Кояш, бер ягымда Ай иде… Яшел ташлы йөзегемне Тапмасымны белсәм дә, Җиргә ятып еласам да, Җилгә кушылып көлсәм дә, Килми һаман ышанасым кар булып явасыма… Иске җырлар истә калсын, Түл җыям яңасына. Мин бер кыз булып бу җиргә Күктән атылган идем. Бер битемдә минем – Кояш, бер битемдә Ай иде…"
"Кызганыч… Ялгыз роза чәчкәседәй, янып, өшеп калдым көзге бу бакчада… Җитми калды сөю ялкыннары дөрләп янган дәртле учакка да. Җитми калды күкрәү-яшеннәре, ашыгып узган кыска җәйләр кебек… Бушап калды җаным, дәртсез каным, кайнар уксыз калган җәя кебек… Җитми калды хәтта артык сүзләр, үтте яшьлек – әйләнеп тә бакмый. Чәбәләнер идем бии-бии, — ни кызганыч, инде корт та чакмый…"
"Күңелем яңгырлары Чәчәкләрем сулып шиңгән, Сусаган тамырларым. Гомер тузаннарын басып, Бер явып үтсәгез иде, Күңелем яңгырлары!.. Арынсын иде тузаннан, Сафлансын иде каным. Салават күпере сыман Балкысын иде җаным! Тулсын иде саф хуш исләр Һәрбер күзәнәгемә. Яңгырсыз яшәү бик авыр, Чыдыйм, түзгәнгә генә…"
Иң соңыннан әйтеп китәрмен…
"(Сер) Инде нинди чагың, дисезме? Ниләр булды тагын, дисезме? Гомер буе истә сакларлык Иң бәхетле серле чакларым… Толымнарның бушрак үрелгән, Күңелләрнең ешрак сүрелгән, Җанның мең кат үлеп терелгән Иң нәзберек, серле чаклары… Бу җиһанда хатын-кыз җанын, Аңлатырга сүзләр җитәрме? Шундый көнгә килеп җитәрмен — Бер сер сезгә бүләк итәрмен, Иң соңыннан әйтеп китәрмен…"
"Алла ярдәм бирсен сезгә, кешеләр!"
"(Мөнәҗәт) Адәм күңеле чагылып торыр күзләрдә, Шагыйрь күңеле агылып торыр сүзләрдән. Кулда – каләм, алда – кәгазь, җанда – моң, Изге теләк калам юллап сезләргә!.. Һәммәгезгә – Җир йөзенә килгәннәр, Дөньялыкта яшәп, егълап-көлгәннәр, Җан белән тән бергәлеген белгәннәр! — Алла ярдәм бирсен ошбу көннәрдә… Бәхетең көтә-көтә дөнья көтәргә, Җитәсе лә, ай, җирләргә җитәргә, Үз-үзеңә көн дә ярдәм итәргә — Алла ярдәм бирсен сезгә, Кешеләр! Зур суларда йөзәр олы кораблар, Көймәң комга терәлмәсен, карап бар… Юл башында юлбасар бар, карак бар, — Алла ярдәм бирсен сезгә, Кешеләр! Гомерең буе гаделлекне эзләргә, Ялынмыйча, егылмыйча тезләргә, Яз ни чәчсәң, шуны урмак көзләрдә, — Алла ярдәм бирсен инде сезләргә! Гайбәт-нахак белән дөнья тулгандыр, Изге җаннар, ай-һай, сирәк тугандыр, Туры сүзгә үпкә тоткан – тугандыр, — Алла ярдәм бирсен инде, Кешеләр! Булмый калса көтеп йөргән туйларың, Ак көнеңне кара итсә уйларың, Табылмаса мәңге – мизгел җуйганың, — Алла ярдәм бирсен сезгә, Кешеләр! Көеп йөрсәң гомер буе эчеңнән, Мәхәббәттән туган нәфрәт-үчеңнән, Тәм тапмасаң ни ашың, ни эшеңнән, — Алла ярдәм бирсен сезгә, Кешеләр! Бәхет эзләп чапсаң – алтын-көмештән, Риза булмый тигән хәләл өлештән, Рәхәт күрмәс үлешкәнче бүлешкән, — Алла ярдәм бирсен сезгә, Кешеләр! Кем тиештер ялгызларны парларга, Кем бәхетсез – барчасын да барларга, Каберең якын итмә күңеле тарларга, — Алла ярдәм бирсен сезгә, Кешеләр! Мәхрүм итсә тәкъдир ике күзеңнән, Мәхрүм итсә балаң җылы сүзеннән, Кая качыйм дисәң дөнья йөзеннән, — Алла ярдәм бирсен инде үзеннән… Үксез бала үксегәндә, кем көлер, Үз башына төшмәгәнне кем белер, Төнге юлда каршыгызга кем килер, — Алла ярдәм итсен инде, Кешеләр! Яныгыздан фәрештәләр качканда, Фалчы юрап, фал китабын ачканда, Хөкем алларына килеп басканда, — Алла ярдәм бирсен сезгә, Кешеләр! Тигез җирдә калсаң егылып аяктан, Бар терәгең калса сынык таякка, Ни мәхәббәт калыр ошбу хәяткә, — Алла ярдәм бирсен сезгә, Кешеләр! Борыл дисә, берсе, барыр юлыңнан, Тартып алса язмышыңны кулыңнан, Игелек күрми гүргә керсәң улыңнан, — Алла ярдәм бирсен инде, Кешеләр! Газиз кешең кайтмас җиргә киткәндә, Мең газапка чыдап, сабыр иткәндә, Түземлекләр соңгы чиккә җиткәндә, — Алла ярдәм бирсен сезгә, Кешеләр! Соңгы өметең өзелеп, кояш батканда, Изге төшләр кичтән юрап ятканда, Беркем көтми торган җиргә кайтканда, — Алла ярдәм бирсен сезгә, Кешеләр! Кабатланмас бәхетең искә төшкәндә, Хәерчегә каршы җилләр искәндә, Бер тиенсез калган чакта кесәңдә, — Алла ярдәм бирсен инде сезләргә! Гозер белән түрәләргә барганда, Башкайларың бәлаләргә тарганда, Күңелеңне шик-шөбһәләр сарганда, — Алла ярдәм бирсен сезгә, Кешеләр! Кырык эшең кырылып кырда калсагәр, Йөрәккәең ярты юлда талсагәр, Көнче бәндә көн дә аяк чалсагәр, — Алла ярдәм бирсен сезгә, Кешеләр! Кызыгып үтсә гомерең кеше малына, Каның корса дәрәҗәсе, данына, Табалмасаң тынгылык һич җаныңа, — Алла ярдәм бирсен инде сезләргә!.. Яман хәбәр ишегеңә кагылса, Горур башың кимсетелсә, кагылса, Тәрәзәңә такта-кадак кагылса, — Алла ярдәм бирсен сезгә, Кешеләр! Туган йортың ташлап чыгып киткәндә, Кулъяулыгың элеп калдыр читәнгә, Язмыш синең гыйбрәт булсын бүтәнгә, — Алла ярдәм бирсен инде, Кешеләр! Эчеп-исереп йөргәнне кем зур итәр, Йортыннан бар бәрәкәт вә нур китәр, Әллә кемеңне дә хәмер хур итәр, — Алла ярдәм бирсен инде, Кешеләр! «Ач үлемнең куркусыннан ил җылый», Балаларым хур була, дип, Җир җылый, Айрылышкач, хатын белән ир җылый, — Алла ярдәм бирсен сезгә, Кешеләр! Үтәлмичә, тотса әйткән нәзерең, Элеккедән яман булса хәзерең, Акылсызга чыкса патша-вәзирең, — Алла ярдәм бирсен сезгә, Кешеләр! Алдырыр көн яздырырдан сакласын, Куеныңа кереп елан чакмасын, Аяз көндә яшен сугып атмасын, — Алла үзе инде сезне сакласын! Эчтә ни бар, әйтеп торса йөзләрең, Күп ишетсәң, күпне күрсә күзләрең, Сүз итмәсәң түрәләрнең сүзләрен, — Алла ярдәм бирсен сезгә, Кешеләр! Каләм кипсә, кәгазь бетсә язарга, Җаһилләргә бәя менсә базарда, Җае чыкса яман чиргә азарга, — Алла ярдәм бирсен сезгә, Кешеләр! Иген уңмый калса басу-кырыңда, Ике йөзле «дуслар» йөрсә кырыңда, Яшәп ятсаң үзгәрешләр чорында, — Алла ярдәм бирсен сезгә, Кешеләр! Йорт-җиреңне басып тартып алсалар, Байлыгыңны талап, богау салсалар, Утларыннан алып, суга салсалар, — Алла ярдәм бирсен сезгә, Кешеләр! Коллык хисе бөркеп торса гәүдәңнән, Өркеп йөрсәң хәтта ки үз шәүләңнән, Качмаса хет бер җен мең «Ләхәүлә»ңнән, — Алла ярдәм бирсен сезгә, Кешеләр! Ваз кичәм дип дөньясыннан йөргәндә, Белми йөргән хыянәтне белгәндә, Мәкер ике ботын чабып көлгәндә, — Алла ярдәм бирсен инде, Кешеләр! Җаның теге дөньяларга күчкәндә, Кылдан нечкә сират күперен кичкәндә, Ширбәт диеп, ялгыш агу эчкәндә, — Алла ярдәм бирсен сезгә, Кешеләр! Шамакайга гөрләтеп кул чапсалар, Юмакайга юл ачып, юл сапсалар, Намуслыны бер тиенгә сатсалар, — Алла ярдәм бирсен инде, Кешеләр! Бәхет өчен хөрлек кирәк иң элек, Аннан кала – ил-җиреңә иминлек… Миллилегең булса бары мин-минлек, — Алла ярдәм бирсен үзе, Кешеләр! Вакыты җиткәч, һәммәбез дә үләрбез, Үләрбез, дип тынычланмыйк, юләр без, Яшәү хакын ниләр белән түләрбез, — Алла ярдәм бирсен безгә, Кешеләр! Тынгы табыйм дисәң җаның-тәнеңә, Дога кыл да, ялвар, табын Тәңреңә, Гомер бакый буйсын Аның әмеренә, — Алла ярдәм бирер шунда, Кешеләр! Давыл куба, текә ярлар ишелә, Мәңге чыкмас дигән серләр чишелә, Яшәү авыр Җирдә безнең ишегә, — Алла ярдәм бирсен сезгә, Кешеләр! Ни зар барын безнең нечкә йөрәктә, Былбыл гына әйтер сайрап, тирәктә, Калам инде мәңге изге теләктә, — Алла ярдәм бирсен сезгә, Кешеләр!!!"
«Боҗра вә хөҗрә» китабыннан
Каләм Балкыса күңелең — Каләмең нурлана. Күгәрсә күңелең — Каләмең хурлана. Кипсә дә тамагың — Каләмең кипмәсен. Очраган бер сүзгә Ияреп китмәсен… Язмышың каләмне Сындырып сынасын. Сынса да кылычың — Каләмең сынмасын! Каләмең күзендә — Галәмнең күзе дә… Ышансаң сүзеңә — Яза ул үзе дә…
"Сорау Җыр башласам, иярерсез микән, Кушылырсыз микән көемә? Чакырганда, ялындырмый гына Ашыгырсыз микән өемә? Ишек ачарсызмы, үзем килсәм, Болай гына, йомыш-фәләнсез. Очраганда – үтеп китмәссезме, Хәлем сорашмыйча, сәламсез?.. Сулар сибәрсезме гөлләремә, Сәфәр чыгып киткән чагымда? Искә алырсызмы ара-тирә Мин булмаган берәр табында? Бер-ике юл җавап язарсызмы, Ераклардан хәбәр юлласам, Уегызга кереп чыгармынмы, Үзем сезне көн-төн уйласам?.."
"Өйрәндем очарга Абынып, егылып, тезләрем канады. Бәрелеп, сугылып, хәлләрем калмады… Очарга кыйгачлап өйрәтче, карлыгач! Нишлим соң, җаныма җир генә тар булгач… …Өйрәтте очарга Канатлы Ат мине. Күкләрдән арыгач, Җиргә бер кайт, диде… Кош та бул, ат та бул, үз дә бул, ят та бул… Күп тә бул, аз да бул, үч тә бул, наз да бул… Кош кебек сайрый бел, ат кебек тарта бел… Көз булып китә бел, яз булып кайта бел. …Өйрәтте очарга Канатлы Ат мине. Үзгәреп бетсәң дә, асылыңа кайт, диде…"
"Җырым тарткан Ризыгыммы тартып, туфрагыммы — Сиңа – биләү-бәби чагымнан Очып килгәнмен мин бишегемдә Алкын Агыйделкәй ягыннан. Сиңа сеңгән сабый елмаюым, Синдә – карашымның керсезе. Онытылмаслык булып истә калган Йөрәгемә яткан һәр сүзең… Аякларым синдә җитезләнгән, Уйнак сукмаклардан йөгереп. Иреннәрем синдә чәчәк аткан, Салкын чишмәләрең чөмереп. Күкләр белән синдә кушылдым мин, Тел ачкычым синдә табылган. Кемгә генә килеп керсәм дә мин, Тап булдым гел юмарт табынга… Төшләремдә кунак булып килә Ялгыз озатып калган наратың. Күлле Киме – миләш-балан иле, Үз кызың күк сине яраттым… Казан арты – тал бишегем минем, Канат биргән күгең, кырларың. Тарткан микән әллә сиңа мине Туфрагыңда шыткан җырларым?.."
"Дөнья кайгысы Шигырь юлы буйлап кая киттем, Беткән идемени бүтән юллар?.. Еллар, еллар… Чәчләр агаргач та, Шигырь кайгысыннан кемнәр елар?.. «Синдә һаман шигырь кайгысы, – ди, — Калган бүтән һөнәр сайлыйсың», – ди… Ул бит миңа түзәр өчен кирәк, Юкса түзәр идемени йөрәк?! Кемнәр әнә колак төбендә үк Кычкыралар: «Урының тегендә! – дип — Безнең башка төшкән бөтен уйлар Нигә һаман синең телеңдә», – дип… Изгелекме, белмим, сизгерлекме — Күңелгә ни килсә, алда – шулар… Бу юлда да була адашулар, Мөмкин түгел ләкин алдашулар… «Шигырь язып үтә бөтен гомере, Эше юктыр», – дигән кайсысы ул? — Сезнең дә бит җаныгыз сыйган аңа, Шигырь түгел – дөнья кайгысы ул…"
"Авылдан килгәч, беренче тәэсир Бәндәләрнең монда эшлесе — Көн-төн чабар шәһәр кешесе. Гел ашыгыр – орып-бәреп үтәр, Аермыйча олы-кечесен. Урам тулы өер булса да, Япа-ялгыз кала белә ул. Кала кешесе үзе белә ул, Кеше елаганда көлә ул… Сискәнми дә шәһәр кешесе, «Ашыгыч ярдәм» улап узса да, Күз дә салмый абынып егылган Ярдәм сорап кулын сузса да. Күп белсә дә, аз сөйләшер ул, Сумкасыннан ашкан мәшәкать. Чыраена аның язылган: «Ашыгам, көтмә шәфкать-шәфәгать»…"
"Сезгә әйтәм!. Соңга калып, суынып беткәч түгел, Бүген бәя бирә белегез, Һәйбәт, диеп куәтләсә өчәү, Чеметмәсен астан берегез… Бәя кирәк… Ни торасың җирдә? Бәһаң булса, булыр хакың да. «Әйт шуны!» – дип хуплап тормасалар, Җырлый алмый башлый акын да. Бәя булса, аклар өчен хакын, Ай үсәсен – атна үсәрбез. Үзебез яңгыр булып яварбыз да Шифалы җил булып исәрбез. Гайрәт чигеп, суынып беткәч түгел, Кайнар чакта бәя бирегез… «Афәрин!» – дип, кул чапканда мәҗлес, Кузгалмасын йөрәк чирегез…"
"Бер шагыйрь кисәгенә Гүзәл шигырьләр язарга «вакыт юк» икән ич сезнең… Тәмен белеп, тәмен татып утырырга һәрбер сүзнең. Ордым-бәрдем, әйдә, ярар… (сүз сөймәгән – футбол карар…) Тибеп җибәр аяк белән — киртәсенә керсә, ярар…"
"«Ялгыз камера» яки хөҗрә Укыйм, укыйм да Туктыйм… Уф, Аллам!.. «Ялгыз камера» — Һаман Шагыйрьгә: Һаман – Тукайга, Һаман – Җәлилгә, Һаман – Туфанга — Уф, Аллам!.. Һаман – ул ялгыз, Һаман – ул ятим, Һаман – ул тоткын, Һаман – ул хаста! «Ялгыз камера» — Җимер ишеген! Чыгар кояшка! — Җитәр дим! Баста! Тотсаң жирәбә, Салсаң шобага, Хәрәмләшеп тә, Чыкмас шомага — Мондый «иркенлек»: Ялгыз – ояда. Ялгыз – өендә. Ялгыз – дөньяда… Һаман – ул әсир, Һаман – ул «дошман», Һаман – ул «җүләр», Һаман – ул хаста… «Ялгыз камера» — Җимер ишеген! Чыгар кояшка! — Җитәр дим! Баста!.."
"«Әй Шигърем, качма син үпкәләп…» Әй Шигърем, качма син үпкәләп, көнләшмә очраклы «дуслар» дан. Күпсенмә – елга бер көлгәнне, уйлама – бу хәзер остарган яшәргә минсез дә, моңсыз да, сагышка калмаган урыны, дип. Дөньясы түгәрәк, алмашкан рәхәткә – газаплы җырны, дип. Әй Шигырем! Ташлама, берүк, син, төшкәндә кайгыдан сыгылып, ашканда башымнан хәсрәтем, әйләнсә агуга нәфрәтем, — китмә син ваз кичеп, бу җанның калмаган хыялга урыны, дип. Бирешкән елларга, бетергән, вакытсыз үтергән җырны, дип… Мин сине якладым, сакладым, замана кыйнаган чакларда. Син миңа ышаныч, терәк бул — беркемем калмады якларга."
"Иртәнге шигырь Шигырь авазына уянып киттем. Шигырь күкрәк тулы, җан тулы, Һәр күзәнәк саен шигырь шыткан, Сүзләр булып ага таң нуры… – Сәлам, сәлам, Иртә! Каләм, каләм! Тизрәк, тизрәк, сикер кәгазьгә! Кояш әнә күптән үз эшендә, тәрәзәдән күчеп тәрәзгә, күзләп йөри — кайсы почмак салкын, җылыта шуны… Кайда караңгы — сибә нурын: аерырлык булсын ачык итеп актан караны… Утыр, шагыйрь, тизрәк үз эшеңә, Шигырь сине көтеп арган ич… Ничә айлар кагылмагач кулың, каләм сабың яфрак ярган ич…"
"Җырым-юлдашым Язмыш кыры буйлап Китеп бардым ялгыз, Язмыш җырын алдан белгәнгә. Җыр кул бирде миңа, Җыр юл бирде миңа, Гомер баскычларын менгәндә. Тотынышып икәү Җыр-юлдашым белән Уздык инде байтак араны. Җырлый-җырлый елап, Җырлый-җырлый көлеп, Үрләремә менеп барамын… Бер без генәмени Бу дөньяга үги, Үксез моңлы җаннар меңләгән. Жырлап алдым үчне, Җырдан алдым көчне, Үткелләрне үттем үрмәләп. Язмыш сезнең юләр, Уен гына, диләр, Тик җырларда булмый алдашып. Моңлы балаларның Бәхете далаларда Кала микән әллә адашып?.. Абынсам да түзәм, Кагылсам да түзәм, Сүнгәндә дә дөрләп кабынсам. Белеп түзәм икән, Дөнья гүзәл икән, Гомерең буе җырга табынсаң… Яшьлек рәшә инде. Өмет дәшә мине — Алда нинди җырлар көтәдер. Яшь аралаш көләм, Яшь аралаш җырлыйм — Тормыш баскычлары текәдер… Җыр-юлдашым белән Җитәкләшеп киләм, Бәхетләрнең югын бар итеп. Мәхәббәтем килер, Беркөн кулын бирер, Канатына алыр пар итеп. Җырлап кайгым басам, Җырлап күңелем ачам, Иртәләрем моңлы, кичләрем. Кемнәр өчен тагын Өзелеп җырлар чагым — Бар бит әле сез, дус-ишләрем."
"Кар астында – алсу алма… Ак бакчада ап-ак каеннарга пакь күңелләр белән сыенып йөргән идек берчак, исеңдәме аклык дәрьясында коенып?.. Ике битең – алсу алма, диеп карадың да тутырып күземә, «Кар астыннан кып-кызыл бер алма табып бирәм, дидең, үзеңә…» Мин чыркылдап көлдем, «Әй хыялый, бармы әллә берәр тылсымың?» Булыр синнән, дигән төсле үзем, як-ягыма карыйм ымсынып. Борылдың да алып киттең мине бая узган сукмак буеннан. Ә мин көләм һаман, ышанмыйча, кызык табып шушы уеннан… «Кара!» – диеп, шунда серле генә, юл читеннән көрткә үрелдең… Ни могҗиза!.. Кинәт кар астыннан дөрләп янган йөрәк ургылды!.. Мин сискәнеп йомдым күзләремне, төшемме бу, димен, өнемме?! . . . . . . . . . . . . Кар астыннан алсу алма эзләп үткәрдем мин яшьлек гомеремне…"
"«Ядкяр» ен укып Тукайның… Ах, ничек түзмәк кирәк, гел бу өргән этләр белән? черкиләр вә кандалалар, борчалар, бетләр белән?! Берсе тешли, берсе талый, берсе канымны эчә. Тешләмәм дә, таламам да дигән идем югыйсә… Күңелнең затлы гамен бу тар маңгайлар белми шул. Син менгән һәр биеклеккә һәр надан да менми шул… Караны – ак, акны – кара, дигезмәкчеләр алар. Күлмәк урынына кәфен кигезмәкчеләр алар… Сындырмакчылар рухымны, көн-төн гаепләп, талап. «Ядкяр» ен укып Тукайның, көн саен гыйбрәт алам. Ул яккан ут, ул йоткан ут җанда ич – мичтә түгел… Ул ничек калсын өзелми — ул хәтле нечкә күңел?!"
"Әйтелмичә калса… Булмый икән әйтеп һәммәсен дә, Җитми икән барыбер кыюлык… Әйләнгәндә дөнья тәгәрмәче, Бик күп серләр чәчелеп-коелып Кала икән… Очамыдыр җилгә, Аламыдыр тотып берәрсе… Кай тарафка сала икән юлын? Их, беләсе иде, беләсе!.. Иңнәренә шунда ялгыш кына Кунсын иде сизгер бер җанның… Әйтелмичә калды әрәм, диеп, Газапланмас иде вөҗданың…"
"Рәхмәт игенчегә! Ачның күзе икмәктә, Тукның күзе хикмәттә… Мин игенче түгел. Авылымда Иген чәчеп, иген икмәдем. Ә шулай да дөнья табынында Минем дә бар хәләл икмәгем. …Җылы туфрак, яшь буразна исе Яшьтән сеңеп калган чәчләргә… Бәхетле мин, туры килмәсә дә, Үзем урып, үзем чәчәргә. Игенчедән калдым мин өйрәнеп Җирнең ямен, тәмен белергә. Минем хезмәтем дә, вакыты җиткәч, Тук башаклар кебек өлгерә… Бәхетле мин! Рәхмәт игенчегә! — Күз төшәрлек булгач хикмәткә… Гомерем буе ләкин бурычлы мин Хикмәт серен ачкан Икмәккә!!!"
"Авыллар Авылларда үстек… Без авылга Хаклы мәдхияләр җырларга… Кайтарасы аңа бурычыбыз Бетмәс сыеп басу-кырларга… Җир йөзендә иң саф изге сулар Авыл җирләрендә агалар: Чишмә казыганнар – авыл ямен, Яшәү тәмен тойган агайлар… Каеннарның ап-ак гөнаһсызы Авылларда гына үсәдер. Кем белә бит, күңелләргә, бәлки, Пакьлекләре шуның күчәдер… Сандугачлар авыл көен генә Үзәкләрне өзеп сыздыра. Айлы төннәр Галәм моңсулыгын Авылларда ныграк сиздерә… Туган телнең тылсым-могҗизасы Авыл җирләрендә ачыла: Кешесенә күрә – балдан татлы, Әремнәрдән кайчак ачырак… Миргә килгән кыен, бәла-каза, Илдә купкан дәһшәт-давыллар — Һәммәсенә түзеп, сабыр гына Кичергәннәр тыйнак авыллар… Шуңа, ахры, язмышлар да безнең Авыл белән берүк төрледер… Авыл исән булса – без үлмәбез, Без савыксак – Авыл терелер…"
"Сөйлә, Казан! Тәрәзәләреннән Ил-йортымның көнгә каршы бер моң агыла… Идел дулкыннары гүя шулай талгын гына ярга кагыла. Кайтавазы булып күңелләрнең, ишетелә газиз бер тавыш: «Казан сөйли!» – олысыннан алып кечесенә кадәр ул таныш… Шул тавышка челтер чишмәләрнең көмеш чыңы китә кушылып. Шул тавыш ул, – тал-тирәккә кунып, таңны котлый сайрар кош булып. Казан сөйли! Шәһәр-авыл аны көтеп ала иртүк уянып. Һәрбер урам көтә, һәр тыкрык, тыңлап тора һәр йорт куанып. «Илләр имин икән, шөкер», – диләр, ишетелгәч тыныч хәбәрләр. Җырла, Казан, мәңге хезмәт җырын, бирмә сүзне хәвеф-хәтәргә!!! Таратсыннар эфир дулкыннары башакларның җилләр көенә акрын гына серле кыштырдавын… Игенче һәм Эшче өенә ул авазлар җыры булып Җирнең тулсын кереп нурлы иртәдә! Бәхет дулкыннары беркайчан да очрамасын иде киртәгә! Сөйлә, Казан! Тынма! Халкың әйткән хак сүзне син җиткер дөньяга. Ил колагы сизгер… Ә җанында, ә җанында аның ут яна… Сөйлә, Казан! Дөрләт син шул утны! Гөрләт Татарстан җиренең дан-шөһрәтен ерак-еракларга! Керсез намусыдай илемнең, хөр вә азат булып яңгыра син! Туган телдә калсын иманың… Ватанымның йөрәк тибеше син, кайнар кайтавазы син аның!!!"
"Яшәү өчен Мин туганмын инде… Димәк, Җиргә Ни өчендер кирәк булганмын. Белгән булсам ләкин, килмәс идем, Җирдә кайгы-хәсрәт тулганын… Әгәр белгән булсам, җир йөзендә Мәкер-явызлыкның күплеген, Килеп тормас идем күрер өчен Комсыз бәндәләрнең этлеген. Каян белим анда кан-яшь барын, Каян белим сугыш дигәнен. Ким дигәндә, өч кешенең берсе, Салмаска дип, битлек кигәнен… Тумас борын белү түгел, әле Шактый яшәп Җирдә аптырыйм: Кемгә – балын, кемгә – әче әремен, Кемгә имезлеген каптырыйм?.. Яшисеңме, димәк, көрәшергә… Ашыкмыймын әле китәргә. Ашыгам ләкин бездән соңгыларга Бер нәрсәне хәбәр итәргә: Газаплары, әрнү-сагышлары Күп булса да Җирдә кешенең, Яши икән һаман ышанып ул Хаклыгына изге эшенең. Сафлыгына – ләйсән яңгырларның, Аклыгына – яуган карларның. Бәхетенә ышанып яши икән, Онытып торып бар моң-зарларын… Һич үкенмим, рәхмәт Җир-анага, Ярый әле, димен килгәнмен. Ярый әле, Җирдә гомер итеп, Аның «гөнаһларын» күргәнмен. Ярый әле, туып, мәхәббәтнең Тәмен үзем татып карадым. Йолдызларга очып, дәрья гизеп, Дөнья күрүем дә ярады… Кеше саны тулсын өчен генә Тумаганмындыр, шәт, дөньяга… Эчкерсез бер ихлас сүзем белән Төзәлгәндер, бәлки, бер яра… Юк, тикмәгә генә килмәгән мин, Сере моның шактый тирәндә… Кулым минем гел Кояшка үрелер, Яшәү өчен тавыш биргәндә!.."
"Шулпасының шулпасы Рәхмәт, дөнья! Шәп сыйладың, Тәмле булды шул ашың: Кемнәрдән калган бу куян Шулпасының шулпасы?.. Кемнәр өчен пешкән куе Өйрәләрнең өйрәсен Иртә-кичен туглыйсың да, Саласың да бирәсең?.. Рәхмәт инде… гарык булдык — Көләсе дә җылыйсы… Төште безгә – кояшның да Җылысының җылысы. Шулпа нәрсә! Чын тормышның Татыйсы иде тәмен! Бәлки, Бәхетнең үзен бер Күрсәтер әле Тәңрем…"
"Яшәмидер… Ничә еллар инде арабызда бер йөз чагыла… Туры килгәнегез бар микән аның үзгәргән бер чагына… Ни ябыкмый, ни тазармый, ни елмаймый, ни картаймый. Ичмасам, бер ни яшәрми… Ахры, ул йөз күптән яшәмидер… Юк, яшәми!"
"Ирдәүкәләр, имеш… Ирдәүкәләр, дип тә, әй, сүктеләр… Кемгә – иркә, кемгә – ирдәүкә. Җыен карга арасында, имеш, Без йөрибез булып ак чәүкә… Саф йөрәкле асыл ир-егетләр Әйтмәс иде безгә ул сүзне… Шигыремне укып, каш җыера — Ничек гафу итим юньсезне? Җырлар язып йөргән һәрбер кызга Ирдәүкә дип таяк ыргытсаң!.. Даһиларны үзенә табындырган Челем тартып йөргән жорж-Санд… Иң нәзберек иркә кызларда да Сөембикәләрнең каны бар. Төрки кызлар алар чая булган — Борынгыдан килгән даны бар! Капчык асып, бүрәнәләр сөйрәп, Асфальт салып, биртеп-өшәнеп Көчәнгәнгә, ахры, «ирдәүкәләр», Хатыншалар бара ишәеп… Шагыйрәләр килә гаскәр булып, Күз алдында – гүзәл камалыш. Кан алмашу бара Шигърияттә — Без башлаган шигъри Яңарыш. Бездә инде күптән язлар җитте, Эреп акты котып бозлары. Шигырь язган, яза һәм язачак — Моңнан туган татар кызлары!"
–
"Йөрәкләр чылбыры, яки шулай булса икән… Без бер чылбыр булып береккәнбез, Орынышып терсәк терсәккә… Зыңлап тора аның һәр буыны, Еласак та, егылып көлсәк тә. Берәребез читтә ялгыз гына, Яшерен генә үксеп ятса да, Аваз сала шундук сизгер чылбыр — Кем абынган, кемдер аксаган… Йөгерә хәбәр буын арты буын, Ашыгыч ярдәм булып ялганып. Кайда хәтәр? Эзләп тап та коткар! — Кыл изгелек – кыла алганын… Зыңлап тора чылбыр… Өзелергә Һич ярамый аңа, ярамый… Кайсы йөрәк анда җәрәхәтле? Кайсыбызның җаны яралы?! Буын арты буын ашыга хәбәр, Таңга хәтле йөри төн аша… Бер-берсеннән Кеше хәл сораша, Чылбыр булып җаннар тоташа…"
"Йөрәк турында Бердәнбер йөрәген тотып, почмакка поскан Кеше… Йөрәкнең салкын акылга җитәрме кайнар көче?.. Омтыла кемдер яшәргә, ясалма йөрәк куеп… Сөярме ләкин ул Җирне, Үз йөрәгедәй тоеп?.. Ишеттем мин серле аваз, тәү яшен яшьнәгәндә: «Яшисеңдер, бәлки, син дә фәкать мин яшәгәнгә?..» Әй Кояш! Серле Галәмнең бер күзе мәллә үзең? Күргәнең бармы Тәңренең без күрми калган йөзен?.. Күрсәң, әйт, ник бу дөньяга йөрәксез адәмнәрен җибәрә икән ул, Җирнең җибәреп бар ямьнәрен?.. Үзгәртсен иде әмерен, үзгәртсен – җитсә көче! …Бердәнбер йөрәген тотып, почмакка поскан Кеше… Җирнең бер күзәнәге мин, шикләнмим кирәгемә… Җирнең бер чите кителер — атмагыз йөрәгемә!"
"Атом егәреннән көчлерәк! Тетри-тетри, сыкрый-сыкрый, күптән кисәтә Җир, җае чыккан саен. Эчтән яна, эчтән ишелә бара, үзәгеннән маен сыккан саен… «Энергия җитмәс утка» диеп куркыталар… Имеш, атом җигик! Атын җигә белми башлаганны… атом җиксен ничек надан егет?! Егермегә җитмәс борын, әллә егәрлеге беткән егетләрнең? Ат күк җигелеп тартыр гына заман, — мулла килеп әллә үгетләрме? Балта тотып, чүкеч тотып кулына, бер йорт салыр микән гомеренә? Җимерергә, дисәң, ай-һай, маһир, — буйсын гына хәмер әмеренә… Җилен-суын эшкә җигә белсә, ниләр булмас иде майтарып. Болар трай тибеп икмәк ашый, тик йөри чабата кайтарып… …Атом куәтеннән егәрлерәк бер көч бар ул— ничек җигәсе?! — Ике кулы ике кесәсендә, агарганчы ике чигәсе… Их, туплыйсы иде шул кодрәтне, әрәм китә күпме егәрлек! Унбиш-егермедәгеләрнеңме Җигә белсәң эшкә җегәрен — атом монда пүчтәк, җүләрем! Җигә белсәң әгәр, ул көч бар ул, ул көч атомыңнан көчлерәк! Ул көч – белем, беләк, яшь йөрәк… Ул көч Галәм атын җигә белгән галәмәт егетләр төслерәк!.."
"Куркытмагыз моңны! Акрынрак! Былбыл тавышына баррикада корган барабаннар!.. Акрынрак! Палач кулындагы автоматтай «аткан» гитаралар!.. Көчәнмәгез, зинһар, микрофоннар! Өркеп качып бетте инде сездән изге моңнар… Тонды колак, берүк, акрынрак!.. Утлы сугыш юлларында туган, солдат сагышы белән тулган җырлар кадерлерәк безгә мең кат, якынрак… Микрофоннар түгел, тол хатыннар җаны саклап калып көчәйткәндер аны… Акрынрак! Малайларга охшап беткән кызлар! Кызыйларга охшап калган егетләр!.. Җилдән туган, җилгә очкан телсез җырлар сезнең гарык итте ил колагын тәмам… Көйләгәндә бишек җырын Анам, бүлдермәгез, зинһар: «Әлли-бәлли»… Яраларга дәва — «Әллүки лә, бәллүки лә…» — нәселләргә дәвам… Акрынрак! Күңел төпләреннән саркып чыгып, әргән телләренә ягылып үткән, Моңлы сазның кылларыннан ташып, орган күкрәгеннән ашкан күккә даһи моңнарны сез куркытмагыз! Алар безгә мең кат кирәгерәк… Тамырларга сеңгән шифалы дым — үзәкләрне өзгән Зиләйлүк-моң — куркытмагыз, зинһар, ипләбрәк… Магнитофон тоткан тәти егетләр! Микрофонны йоткан тутый-кызлар! Әкренрәк! Сәйдәше бар моңның, илһамы бар. Бар тарихы җырның, бар Ватаны… Ничек кенә сындыр син, ват аны — барыбер исән, җырлый, зурлый белсәң… …Бик тирәннән әнә, сөзелеп-сөзелеп, былбыл тавышы килә өзелеп-өзелеп… Якынрак килеп тыңла, йөрәк — үзе якын, үзе чиксез ерак… Тыңла, Заман, җырла кушылып син дә Сандугач һәм Чишмә кебегрәк…"
–
"Моңлы бала Моңлы бала түгел идем, Миңа ниләр булды икән?.. Татар халык җыры …Ниләр булсын?.. Моңнар йоккан миңа, Моң кагылган минем җаныма. Моңсыз йөрәкләргә моң салырмын, Якынрак килсә яныма… Ниләр булсын… Миннән элек әнә Моңлы сазын шагыйрь уйнаган. Мин туганчы ук килеп, бер моңлы җан Моңын түгеп киткән дөньяга… Җуелмыйча, шул җаннарның моңы Сеңеп калган безнең каннарга. Күңелләргә безнең дәрт өстәгән Моң чишмәсе булып кайнарга. Моңлы булу мескен булу түгел, Моң ул саклап кала иманны. Моң ул йолып кала мәхәббәтне, Моң ул һәрчак була гуманлы. Җирдә кеше яшәп китә икән, Агылып калсын моңы йөрәктән. Моңлы бала гына көчле була, Батыр була ала кирәктә…"
"Һәйкәл язмышы Мәйдан үзәгендә, Бакча уртасында, Калкулыкта, Урам чатында… Басып калган Хәтер, Һәйкәл булып, Кайсы – ерак, Кайсы – якында… Кайсы уйга чумган, күрми безне: (Мәңгелеккә горур ишарә…) Кайсы арган: «Бетмәс узган-барган!..» Тәмам туйган бездән, бичара… Кайберләре, таныган күк сине, Көлемсерәп кала артыңнан… Кайсы моңга талган – Хәтер кылы Соң чиккәчә җитеп тартылган… Кайсы утырып шунда, кайсы басып, Һәйкәллектән гүя оялып Көрсенә күк: «Ташка табынмаса!.. Беркатлы соң бигрәк бу халык…» Кайсы тереләрдән тере булып Сикереп төшәр төсле мәйданга… Әйтер сүзе калган — Ишет, дөнья! Дөнья чукрак, Дөнья алданган… Илаһилык белән Даһилыкның Әверелеп Хәтер ташына, Нидер әйткән чагы… Колак салсаң, Сәер уйлар килә башыңа… Әнә берсе, төнге тынычлыкны Бозып, тетрәндереп йөрәкне Эндәшә күк саңгырау бушлыкка: «Мин кирәкме монда?! Кирәкме?!» …Кемнәр килеп, кемнәр үзгәртер Хәтер салган һәйкәл язмышын?.. Заман түгел, Вакыт төзәтерме Чал тарихның хата-ялгышын. Һәйкәл сөйләр, ә без тыңларбыз, Гыйбрәт алып һәрбер бөектән. «Сез китәсез, без калабыз», – диеп Карап торыр Тукай биектән."
"«Начар кеше» психологиясе Мин дә башта бик әйбәт кеше идем, Яхшылык кылу бөтен эшем иде. Ахыр чиктә изгелеккә бу илдә Калмады һич – сарыкты көчем минем… Мәхәббәт савытым тулук булмады: Түгелергә тормый ташып кәсәдән… Үзеңә дә җитми калган җылыны Бик өләшеп булмый ул, теләсәң дә… Әверелдем ике төрле кешегә: Берсе – тупас, ярым кыргый ишегә… Икенчесе үрләгән булды күккә, Анысы да чыдамас инде күпкә… Вөҗданым бер әрни-әрни үкседе, Әрнеп куйса да, ул инде күкседе… Яман илдә яхшы булу бик авыр, Коткарса, шул ике йодрык коткарыр…"
"Без ялгыз да түгел югыйсә… Таң йолдызым! Кояш чыга, диеп хәбәр салсаң, мин ризамын ялгыз янарга да… Әй син, ялгыз нарат! Адашканга яшел маяк булсаң, ялгызлыгым барыр сиңа карап… Аккошкаем! Синең кебек Мәхәббәткә тугры калсам түзәр идем ялгыз очарга да… . . . . . . . . Бик тә ялгыз идем… Мин йолдыз да, мин аккош та түгел югыйсә. Ялгызлыкка башын сала кеше, ышанычын җирдә җуйды исә… Ялгызлыкка кача, туйгач тәмам күмәкләшеп хурлаучылардан. Вәхшилеккә табынып, адым саен Шәхсилекне урлаучылардан… Әй кешеләр! Аккошлар да бергә, йолдызлар да бергә югыйсә… …Бер терәксез, гел кирәксез булып, япан кырда ялгыз җил исә…"
"Өч юкә турында баллада Йорт салырга керештеләр безнең янда: Өч юкәнең калды гомере өзелеп анда… Бу өч юкә өч тугандай үскән иде, Җирнең татлы шифа-дымын эчкән иде. Җил искәндә, шыбырдашып, яфраклары Илле язны, илле көзне кичкән иде… Өр-яңа йорт килеп төзи башладылар, Өч юкәне төптән кисеп ташладылар. Шул нигездә өзелеп калды тамырлары, Өч юкәнең эзен үбә таң нурлары. Кошлар кайткач эзләделәр өч юкәне, Күрсәләр дә, ышанмыйча, юк икәнен… Өч юкәнең өч былбылы кайда сайрар, Очып китеп, кай җирләрдә оя сайлар?.. …Яңа йортка күченделәр, фатир алып, Өч юкәдән мәхрүм калган фәкыйрь халык… Тирә-якка татлы исләр аңкыр иде… Бу таш йортның әйләнәсе такыр инде. Өч юкәне юксынудан урамыбыз Ыңгырашып елый ничә тапкыр инде… Саф яңгырлар юа иде юкәләрне, — Аларның да күрдем мин яшь түккәннәрен. Яңа йортның як-ягында юк юкәләр, Бүтән үсмәс инде монда, юк, юк, алар… Әрем-чыбык котыра бу өй түрендә, Өч юкәнең моңы калды җан түрендә. Өч юкәнең өне килә ут эченнән, Янды икән кереп алар кем миченә?.. Яңа йортның тәрәзләрен җилләр ачар, Җил фал ачар: «Бу нигездән бәхет качар…» Рәнҗегәндер әрнеп-сыкрап юкәләр дә, Бәхет кошы китсә, кемгә үпкәләргә?.. Кеше-кара күргәнче дип, өч юкәне Кисеп аткан иде берәү – ит бүкәне… Тетрәнделәр иртән эшкә баручылар, Күреп алгач өч юкәнең юк икәнен… Ниләр кыра икән теге «төзүчеләр»? — Өч юкәнең шаулы гомерен өзүчеләр…"
"Картайгач укырмын, дип… Инде яшьләр яшәлгән шул, Инде ашлар ашалган. Ниләр генә узмаган ул Безнең газиз башлардан. Күпме сулар эчелгән дә Күпме юллар кичелгән. Яндык-көйдек, исән чыктык Җәһәннәмнәр эченнән. Йөрәккәйләр таушалган шул, Күңелкәйләр кителгән. Кайгы-хәсрәтләргә түзеп, Һаман бәхет көтелгән. Күпне күрдек, күпне белдек, Күп гыйбрәтләр ишеттек. Кар-буранда өшемәдек, Салкын сүздән күшектек. Үтте җәйләр, үтте көзләр, Инде җитте кышыбыз. Картайсак та, бөкрәйсәк тә, Шөкер, олы кеше без… Бишектә дә, түшәктә дә Олыга вә кечегә Гомер буе кадер кирәк, Җылы кирәк кешегә. Яшь чагында ни беләсең, Уйныйсың да көләсең. Уйласаң да ышанмыйсың Беркөн картлык киләсен… Үткән көннәрне сагынып, Күргән төшләрне юрап Көн итәбез, бер Ходайдан Шәфкать-мәрхәмәт сорап. И Ходаем, аерма, дип, Изге бәндәләреңнән, Карыйбыз дөнья күзенә Тәрәз пәрдәләреннән. Бездән соң да әйләнерләр Дөнья тәгәрмәчендә… Сабыйларга әйләнәсең Олыгайган яшеңдә. Бездән нәрсә калмаган да, Безгә нәрсә җитмәгән… Узмады, шөкер, көнебез Ипи ашап тикмәгә. Тыныч кына үтсәк иде Гомернең калганнарын. Онытмасагыз Алланы, Онытмассыз без барын… Актаныш, Пучы картлар йорты."
"Бәйрәм кичендә Нурлар чәчә кемнәрнеңдер Бәйрәм тәрәзәләре. Аларның бездә ни эше — Ялгызлар түзәр әле… Безнең тәрәзәдән генә Төн-сагыш карап тора. Безгә чит тәрәзләрнең дә Яктысы ярап тора… Кемнәр сыкрый, бәйрәм җитсә, — Тол-ялгызлардан сора. Бәйрәм бит ул бик тәкәббер, Дәшсәң дә керми тора. Кем көлә үз дәһшәтеннән, Үз шомнарыннан шашып?.. Ут сүндереп утырсаң да, Булмый үзеңнән качып… Үз табының гөрләмәсә, Ни гамь бәйрәм ямендә? Пешсә дә татлы ризыклар, Ачы сагыш – тәмендә… Кемнәр анда салют бирә «Абсолют» бәхетенә?.. Бу дөньяда патшаның да Зар кунган тәхетенә… Бәйрәм җитсә, тәрәзәмнән Гел сагыш карап тора. Безгә чит тәрәзләрнең дә Яктысы ярап тора…"
"Мин нигә иргә чыкмадым?. «Ник соң болай ялгыз калдың? – дисез, Җырларымны тыңлап, – кызганыч…» Шушы матурлыгың белән, имеш, Гомерең заяларга узган ич… Сезнең сүз дә дөрес, минеке дә: Мин бит ярәшкәнмен Шигырьгә. Иргә чыксам, игелек булмас иде Ни шигырьгә миннән, ни – иргә… Түзмәс идем, ярсу дулкыннардай, Кыргый куәт-көчтән тилереп. Ташып чыккан булыр идем ярдан, Буаларны ерып, җимереп… Агып киткән булыр идем аерым, Ә ятимнәр нигә бу җиргә?! Ичмасам, бит мине бүген әле Каргап йөрми җирдә бер ир дә… Сөйдем дә мин янып, сөелдем дә, Истәлеге калды күмергә… Шул хисләрдән таҗ-мәхәббәт үреп Киерттем дә куйдым шигырьгә. Заяларга гомер, ай, үтә, дип, Зөлхиҗҗәләр, әйдә, яшь түксен. Үкенмим дә, рәнҗемим дә хәзер, — Күлләр түгел, түккән яшь кипсен! Ирем булса да шул берәрегез, Әйткән булыр иде барыбер дә: «Тормышың да бөтен, кызганыч тик, Айрылдың, дип, нигә шигырьдән?» Үкенмим дә, үксемим дә хәзер, Ялгыз үтә диеп гомерем. Мин бу җирдә таптым үз тиңемне — Гел янымда – хәләл шигырем!.."
"Кышкы истәлек, яки Кысыр хәсрәт… И бичарам, шул салкында… Кызуыннан, ярсуыннан, Шарфын да онытып киткән, Әле кая җитте икән? Кайтмаска дип китүченең Төсемени! – елыйм үбеп. Тоям таныш исен-хушын, Җылысын хәтта тоям кебек. Их, куып җитеп, муенына Уралырга шарф сыман! Бөгелеп кенә каласы бит… Ә мин тиле шартлап сынам. И бичарам, шул салкында… Кайда туным, кайда итек? Барыбер хәзер куып җитәм! Куансын бер, гафу итеп Минем җүләрлекләремне… Ә мин – аның кирелеген… Ул – ваклыгын хатын-кызның, Мин – ир-атның эрелеген… Ишегалды… Көртле сукмак… Куырып ала салкын тынны. «Юри калдырмады микән?.. Онытуы әллә чынмы?..» Әнә аның трамвае… Урам аша – тукталышка!.. «Кая болай ашыгасыз?..» — Сискәнәм таныш тавышка… (Абау, җаным, рәхмәт кышка!..) «Ай-яй, салкын икән тышта…» «Сигаретым беткән иде, Шуңа чыгып киткән идем…» Сарылырмын кебек иде Иңнәренә, куенына. Шарф булып уралырмын Сыман идем муенына… Күз текәшеп тик торабыз, Үзе суык, үзе җылы. Учларында аның эри Бияләйсез туңган кулым…"
"Диңгез белән хушлашу Хушлашабыз бүген диңгез белән… Ак каймалы яшькелт кулъяулык дулкын-дулкын булып сарыла ярга, күз яшенә минем чыланып… Диңгез белән икәү еладык. Син минеке түгел, Диңгез, китәм! Үз күлем бар минем, инешем. Син «битараф» миңа. Мин дә шулай, синдә әле минем ни эшем?.. Син бөек шул. Сиңа нәрсә – чишмә… Миндә – ширбәт, синдә – тоз тәме… Тик шулай да елап калдың барыбер, тамчың югалганга түзмәдең…"
"Күктүбә,"
"Сагыш Мәхәббәт йомгагын сүтеп Ага да вакыт, ага. Сагышларым чир-сырхау күк Көчәя кичкә таба… Аһ, бу ялгыз, моңсу кичләр! Дөрләп эчләрем яна. Ялгыз канат калды канап, Сызлый йөрәктә яра… Ай, ялгызлык, һай, авыр ла, Сабырлык бирсен Ходай. Тулган ай күк – күк читендә Бер ялгыз калдым бугай…"
"«Камиллеккә омтылудан иза чигәм…» Камиллеккә омтылудан иза чигәм Гомерем буе – агарганчы ике чигәм. «Ник үзеңне бетерәсең, синнән генә Калганмыни?!» – дигәннәрдән гайрәт чигә… «Ник бу чәчәк җиде түгел, биш таҗлы?» – дип Бәйләнмим ич табигатькә бер дә юкка… Үзебездән торган кимчелекне генә Тотмак булам тизрәк утка, алам укка… Чиге юк, дип, камиллекнең көлә берсе, Тамчы көчен жәлли үзе аның өчен. Ник битараф икән күпләр гүзәллеккә?! — Шуны уйлап янам-көям иртә-кичен…"
"Үзем чыгарган көйгә Еллар ябыкса, юллар ябылса, бикләп күңелен, көенә кеше. Кайгы-хәсрәтен салып моңая үзе чыгарган көенә кеше… Көннәр озаеп, төннәр кыскара башлаганга да сөенә кеше. Өметләнә гел: бәхет кошы бер очып керер дип, өенә кеше… Ялгыз калганда язмыш кулында, үзенә үзе сыена кеше. Гомер юлында бер, һич югында, бәйрәм-туена җыена кеше… Моң-зарларыннан хәлдән тайганда, таяныч таба җырыннан кеше. Хыял күгендә кояш байганда, өмет утыннан җылына кеше…"
"Бер туйда… Кавышумы бу туй, айрылумы, Ялгызлыкка нокта куюмы? Үз дигәнең көтеп табылмагач, Хыялдагы «яр» ны җуюмы? Һавадагы кошны тоталмагач, Кулындагы кошка сыенумы? Пар канатлы булам дигән булып, Канатсыз калырга җыенумы?.. Сөйгән ярмы, әллә «тигән» ярмы? Күреп торам: башың уйда гел… Тапкан – табыш, югалтканга – сагыш. Туйда ела инде, туйда көл…"
"Алла сакласын!. Килсә хурлыклы хәбәр, кагылып сиңа әгәр, — Дошман китәр көчәеп, син калырсың кечерәеп… Кадала ул ук булып, Син каласың юк булып. Каты басып йөргәндә, тавышың – бөерләрдән чыккан көчле заманда кара хәбәр яман ла!.. Килә калса, дим, әгәр, йөрәк яргыч бер хәбәр, — ачылмасын ишегең, ачылсын җир тишеге…"
"Көнкүреш зары Барларымны күрмиләр, Юкларымны белмиләр. Ике килми ләса гомер, «Булыр әле бер», – диләр. Көмешем дә юк минем, Алтыным да юк минем. Чыгып йолдыз санар идем — Балконым да юк минем. Кайры тун да юк миндә, Тире тун да юк миндә. «Сез исәнме», – дип сорарга Телефон да юк миндә. Әүрелер идем кошка, Бакчам да юк, ичмасам. Сатып алыр идем барысын, Акчам да юк, ичмасам… Бай кызларга «Ни кирәк?..» Ялгызларга «Ник кирәк?..» Кешегә ни кирәк булса, Безгә дә нәкъ шул кирәк… Чүп-чарына төкер, дим, Башта булсын фикер, дим… Хак Тәгалә иҗатымнан Аермаса, шөкер, дим…"
"«…Китмә, диеп, иңнәремә сарылып…» …Китмә, диеп, иңнәремә сарылып Инәлә күк язгы яңгырлар. Ничек китим, күпме наз бу яздан Җырга күчеп әле яңгырар?.. Китмә, диеп исә таңда җилләр, Китмә, диләр гөлләр, ялварып. Ничек китим, сезсез нихәл итим? — Яшисе бар әле яңарып…"
"Мин сезгә елмаям… Мин сезгә елмаям, елмаям, елмаям… Еласам, күземне яшерәм – оялам. Кешеләр, гадәттә, качыбрак елыйлар, Үзләре серләрен ачыбрак җырлыйлар… Мин сезне һәрвакыт ишетермен, тыңлармын, Сезнеке төсле үк минем дә моңнарым. Якынрак килсәгез, хәлемне белсәгез, Тараймас сулышым, кысылмас тыннарым. Мин сезгә, үз итеп, эч серем сөйләрмен, Сез булып елармын, сез булып көләрмен, Үлсәм дә, җанымны калдырып сезләргә, Бәхетле булыгыз, дип теләк теләрмен…"
"Тигезлек Юл йөргәндә, кайчак әбекәйләр сораштыра иде: «Кызым, – дип, — Атаң-анаң тигезме соң?.. – Шөкер, гомерләре булсын озын», – дип… Куаналар иде минем өчен, ятимлекне алар белгәндер. …Минем әле кителмичә торган бәхетем шул бүген – бердәнбер…"
"Киная Эчем поша иде бик күптәннән, Чәчәк атмаганга бер гөлем. Суын сибәм, кояш якка куям, Гел кадерлим аны, билгеле… Тик шул гөлем һаман «кысыр» калды, Яшел моңнар сибеп тәрәзгә. Аптырагач тагып куйдым аңа Чәчәк ясап кызыл кәгазьдән… Үзем шуңа сәерсенеп киттем, Үпкәләде сыман гөлем дә… Гүя миңа киная сүз атты Чәнечкеле гөлләр телендә…"
Ике кулым
"(Назыйм Хикмәтчә) Рәхмәт сиңа, батыр уң кулым!.. Рәхмәт сиңа, матур сул кулым! Бөтенесен эшли уң кулым, — Булышканга күрә сул кулым. Яза алмас идем ун юл да — Каурый каләм бии уң кулда. Кыллар моңы туар сул кулдан, Моңлы сазым куяр сулкылдап… Дуслар хәлен белешим әле, Ике куллап күрешим әле…"
"Минем «авыру» Гарьләнү авыруы бу, талану авыруы, урлану авыруы… Буыннан-буынга йоккан хурлану авыруы… Бу минем – «милли» авыру, сынган көч авыруы. Беркемнән дә, беркайчан да, берничек тә алып булмый торган Үч авыруы…"
еллар
"Мәхәббәт ул үзе белә… Син кар булсаң, мин кайнар җил, син боз булсаң, мин ялкын. Син – әремме? Мин бал да май. Син – еракмы? Мин якын… Кар белән боз – син карбыз бул. Бал белән май – мин дәва. Мәхәббәт ул үз кирәген, үз җаен үзе таба! Әле менә күрерсең, кочагыма керерсең. Кар булсаң да, боз булсаң да, май шикелле эрерсең…"
"«Әле уңай, әле каршы исеп…» Әле уңай, әле каршы исеп, күпме генә безне сынаса да, — Җил дошман да түгел, дус та миңа… Нәфрәт тумый аңа, бәлки, шуңа?.. Ул – битараф Табигатьнең үзе. Миндә аның бөтенләй юк эше. Менә шулай: чыгармый ачуны бу дөньяда тик табигый кеше… Табигатькә ачуландың ни дә… (аның битарафлыгы да изге.) Иярченнәр безне интектерде, тарафдарлар сатты, кысты, изде…"
"Ике очрашу Сине күргәч, башым күккә тиде, офыкларым китте киңәеп. Икебез дә бик бәхетле булдык, күрешүдән балкып, кинәнеп… Сине күргәч гүя кояш батты, йөзләребез китте каралып. Икебез дә бик бәхетсез идек, киң офыклар калды тараеп…"
"Үгет Елар-еламас йөрмә син, Йөрмә көләр-көлмәс тә. Еласаң ела кычкырып, Шаркылдап көл, кирәксә… Мактама да куштанланып, Хурлама да дерелдәп. Әйтсәң әйт ярып турысын, Тавышың чыксын гөрелдәп. Борыныңны да бик күтәрмә, Йөрмә мескен булып та. Әйтерләр кем икәнеңне Кешеләр үзең юкта…"
"Шәрык – Шәрык инде ул!. …Кызлар көлә, имеш, ярыктан… Кызлар көлер — аларның шул эше… Шарык-шорык көлеп Шәрыктан йөргәннәрнең менә сезнең ише җаны корыган, рухы сарыккан: Сугарырга туры килмәгәе Гарепне дә көмеш арыктан… «Восток – дело тонкое» шул, җаным, шарык-шорык көлмә Шәрыктан!.."
"Үзең канат бул атка! Шигырь саен, әй, очасың «канатланып» ак атларда. Җирән кашка, акбүз ат, дип, җиңел лә ул кабатларга. Атның агы ни дә сиңа, җирән, алмачуары… Җигеп карасаң икән бер син шул атны, тугарып… «Ат тугарып җигә белми, кызлар сайлаган була», – дип җырлыйлар иде авылда… Ә ул сайраган була. Канатсыз калган атларга менеп кая җитәрсең? Үзең канат бул син атка, бәлки, ерак китәрсең…"
"Май аенда Су юлыннан кызлар кайта тезелеп кенә, Бөгелеп тора нәзек билләр, көянтәләр. Сәлам биреп башын ия сылуларга Яңа яфрак ярган япь-яшь өянкеләр. Су юлыннан кызлар кайта йөзеп кенә, Чишмә суы оеп калган чиләкләрдә. Сөбханалла, ди-ди озатып карап кала Күпне күргән, күпне белгән тирәкләр дә. Су юлыннан кызлар кайта җилдер-җилдер, Вак-вак кына, сак-сак кына адымнары. Йөзләрендә балкып уйный кояш нуры, Күзләрендә бии яшен чалымнары. Су юлыннан кызлар кайта көлә-көлә, Мөлдерәмә тулып ашкан күңелләре. Май җилләре узып китә пышылдашып, Болар, диеп, ак каенның сеңелләре…"
"Арча юлында Кайтып барам автобуста, Арча юллары такыр. Бу юллардан үткәнмендер Инде ничәнче тапкыр… Искә төшә юл хәлләре, Кызыгы, азаплары… Юл чыкканда, теләк телим: Булмасын азаклары… …Чана юлларын сагынам Кышкы айлы төннәрдә. Урыннар – билетсыз гына, Кайсыбыз калын шәл япкан, Кайсыбызда – өйдән килгән Толып-мазар иңнәрдә… Кайчак салып бөтенесен, Атка көч килмәсен өчен, Төшеп тиз-тиз, тәпи-тәпи Йөгерә идек үрләрдән… Тамакларны жәлләмичә Җырлый идек кычкырып. Көлеп хәлдән тая идек, Шаян сүзләр кыстырып. Йә сокланып төнге күккә, Тын гына ага идек… Их, шул йолдызларга тагын Бер генә багар идем!.. Ат тотучы абзый чая, Мәзәк сөйләп шаярта. Көтмәгәндә, котны алып, Чыбыркысын шартлата. Ат юырта, холкын инде Күптән белә абзыйның: «Юрамалый куган була, Аның белән озын юлда Йөргәннәре азмыни» …Менә Мәңгәрне дә чыктык, Олы Әтнә аннары. Сабантуйларын көтә күк Каенсар урманнары… Их, җилләрнең уйнавы да, Чапкын яшьлек еллары. Калган ич артта, еракта Кышкы чана юллары… …Искә төшә тагын бер хәл: Көлкеле дә, моңсу да. Салган иде һәммәбезне Бер минутлык борчуга: Мамык бияләйләремнең Берсен тапмыйм, берсе бар… Төшеп калган сиздермичә, Кызык булсын, диептер… Күзләрен генә онытмыйм Бер студент егетнең — Үзенең дәү бияләен Салып миңа киертте… Әле дә булса күңелемдә Шул кулларның җылысы. Арча юлларыннан кайтсам, Җәй булса да, кыш булса да, Никтер килә җылыйсы… …Печән түшәлгән чанага Күбәү төялгән идек. Карда күмелеп калды микән, Берсе табып алды микән, Бизәкләп, сырлап бәйләгән Сыңар бияләемне?.."
"Кәгазь кадере Шигырь дип әйтимме моны, Үгетме бер, вәгазьме — Ни хикмәт: гомерем буена Жәлләдем мин кәгазьне… Жәлләдем аны үземнән, Саклап тотмаган дустан. Артык сүз нигә кирәк, дип, Хатны да яздым кыска… Шигырь язсам да, гел иске Битләрдән хәстәрләдем. Йөрәк тибешен үлчәп барган Күңелем дәфтәрләрен. Алдымда ап-ак кәгазьләр Ятса да өем-өем, Кисәтер күк, «саклап тот» дип, Укытучы әтием… Бер хата киткән, янәсе, Бөгәрләп, төеп-төеп, Чүплеккә генә ташлыйлар, «Тотылган» кәгазь диеп… Тетелгән китап битләре, Укылган гәҗит чите. Кытлык чакта, читен чакта Тегелгән дәфтәр итеп. Язылган язмыш битләре, Теркәлгән елъязмалар. …Җитәр-җитмәс орлык белән Чәчелгән буразналар. Кәгазьнең аның бәясен Тик солдат улы белгән: Хат язган сабый фронтка Күшеккән кулы белән. Тик кәгазь аз, матур да бит Әлифба хәрефләре. Хет карга язып өйрән син Бу тормыш дәресләрен… Саклаган халкым кәгазьне, Күреп күз карасыдай. Сыйдырган изге сүзләрен «Ике юл арасына»… Ә шагыйрь канлы сүзләрен Учына язган качып… «Моабит дәфтәре» н укыйм, Ничәнче тапкыр ачып… Кәгазьнең аның бәясен, Санатып берәрсеннән, Түләтер идем тиенләп Бюрократ кесәсеннән! Күп яздың, тукта, җитәр, дип Әйтерсең инде, кәгазь… Сиңа мәдхия җырларлык, Сиңа рәхмәт кенә аз!.."
"Вәгъдә иткән кебек… Яңа ел, Яңа бәхет, яңа шатлык… Яңа җырлар, яңа дуслар, Яңа, яңа… Әллә нинди серләр вәгъдә иткән кебек, Ак шәһәргә энҗе карлар Ява, ява… Яңа ел… Иске бәхет, иске шатлык, Иске җырлар, иске дуслар, Иске табын… Каршылыйбыз бергәләшеп Яңа таңны, Бу бәхеттән артыграк Ни бар тагын! Яңа ел… Иң шат көйләр яңгырасын, Йөрәкләрдә иң саф хисләр Урын алсын. Яңа уйлар, яңа юллар артсын, Әмма Иске җырдан, Иске дустан аермасын…"
Бәхетле җырлар
"(Җыр) Иң бәхетле җырлар безнең белән Яңа юллар салып үтәләр. Җыр сөюче якын дусларыбыз Еракларда сагынып көтәләр. Без җырлыйбыз Яңа җырларны. Җырдай канатланып Үтик юлларны. Иң бәхетле җырлар безнең белән Мәңге юлдаш булып баралар. Безнең көйләр шатлык алып килә, Без җырласак, моңнар тарала… Без җырлыйбыз Матур җырларны. Дәртле җырлар белән Үтик юлларны. Иң бәхетле җырлар безнең белән Чын дуслыкка барып тоташа. Җырлар белән бизик гомер юлын, Киләчәккә барыйк җыр аша… Без җырлыйбыз Яңа җырларны. Җырдай көчле булып Үтик юлларны!"
"Гармунчы әби такмаклары Рәхәтләнеп җырлагыз, Рәхәтләнеп биегез, Сезнең өчен уйнап тора Гармунчы әбиегез. Кич утырып җеп эрләсәм — Биеп китә орчыгым… Картым мактый, бигрәк оста Уйныйсың, дип, карчыгым. Кызлар кия яшел камзул, Билләрен бөреп кенә. Картым, димен, күзең тия Күрмәсен, берүк кенә… Сезнең түбә калай икән, Безнең түбә пыяла. Тагы да матур уйнар идем, Әле бераз оялам… Оялсам да, каушасам да, Сәхнәгә менгерделәр. Әби, җаным, уйна инде, Дип, тәки күндерделәр… …Яшь чагымда уйнадым бер Чыгып халык каршына… Авылдагы егетләрнең Гашыйк булды барсы да… Сайлап алдым ошаганын Шуларның арасыннан. Дәва булды гармун моңы Йөрәгем ярасыннан… Сугыш чыккач, егетемне Гармун уйнап озаттым… Озак көттем, зарыгып беттем, Берсенә дә күз атмый. Бер сыздырып җибәрәсең — Бетә бөтен аруың… Хатыннарның бар кайгысын Басты моңлы «даруым»… Еллар узды, сөйгән ярым Исән кайтты сугыштан… Шул гармуным белән өчәү Яшәдек бер сулыштан… Уйныйм әле, уйныйм әле, Берне түгел – икене. Без яшь чакта менә болай Уйный идек бу көйне… Уйнатам да, җырлатам да, Күңелләрне юатам. Йоклап йөргән бәндәләрне Гармун белән уятам. Бер биеп тә алыйм инде, Сез дә чыгып биегез. Шуңа күрә картаймый ул Гармунчы әбиегез. Йөзгә хәтле яшәр әле Гармунчы әбиегез."
"Егетләр турында такмак Егетләр юк, дип йөрмәгез, Урам тулы егетләр. Берсеннән-берсе матурлар, Бар да бөркет кебекләр… Мыеклысын күзлисеме, Ошыймы сакаллысы? Сарысымы, карасымы — Кайсын гына сайлыйсы? Урам тулы егетләр — Бар да әйбәт кебекләр… Анысы шулай шулаен ла, Тартып җибәр кураен. Ничек кенә табарга соң Ярның бик шәп, кулаен?.. Кичәләргә дә йөрмиләр, Танцыга да килмиләр. Килсәләр дә, рәхәтләнеп Бер бии дә белмиләр… Урам тулы егетләр — Хәйран матур кебекләр… Тик сайрата белми алар Гармун-тальян төймәсен… Магнитофон «уйнаталар» — Күзләр генә тимәсен!.. Аптырыйлар үзләреннән Кызларның бизүенә… «Бирешмиләр» үзләре дә Мәхәббәт «кизүе» нә… Ник соң кызлар ялгыз йөри, Күп булса да егетләр? Әллә инде егетләрне Тарта базар-кибетләр?.. Сарылганнар чебен төсле Сыра кибетләренә. Гашыйк була күрмә, сеңлем, Урам егетләренә! Сыра-хәмер чөмерәләр, Берсен берсе уздырып. Яшь гомерне уздыралар, Юкка табан туздырып… Дөнья тулы егетләр — Бар да, юк та кебекләр…"
"Кызлар хакында чәнечкеле такмаклар Җырлыйк әле, җырлыйк әле, Урындыкка утырып. Белмәгәннәр белеп калсын, Әйтик авыз тутырып. Тау башыннан карап тордым Ургып аккан бозларга. Безнең җырлар гыйбрәт булсын Егетләргә, кызларга. Кызлар бара уенга, Чылбыр тагып муенга. Кил, дигәнне көтеп тормый, Атылып керә куенга. Туры сүзгә үпкәлиләр Туганнар да, дуслар да. Татарның чибәр кызлары Йөри конкурсларга. Чишенеп ташлап ярышалар — Җиңеп чыгу кирәк бит… Чибәр кызлар көтү-көтү, Гүзәл кызлар сирәк бик… Кашы кара, күзе кара, Күрсәң, үзәк өзәрлек. Бер сүгенеп җибәрсәләр, Шайтаның да бизәрлек… Кызлар кия итәк-чалбар, Җилферди балаклары. Чәче-башы пумала күк, Юк мәллә тараклары? «Мода» диеп, «импорт» диеп, Көн-төн чабалар икән. Эшләмәгәч, ул акчаны Каян табалар икән?.. Җилләр исә, җилләр исә, Җилләр исә сызгырып. Тәмәке тарталар кызлар, Мужиклардан уздырып. Сатучылар – базарда, Табучылар – базарда. Алыпсатар кызлар белән Төшмә бәла-казага… Иннек-кершән – битендә, Сөрмә – керфек-кашында. Унбиш яше тулмас борын, Кияү табу башында. Кайбер кызлар башлы була, Укып йөри вузларда. Диплом алгач, никтер кияү Чыкмый башлый кызларга… Шуңа, ахры, гәҗит тулган Игълан-белдерү белән. Кияү табу җиңел түгел Югары белем белән. Гәҗитләргә, кияү эзләп, Белдерү бастыралар. Кайчан кияү чыгар диеп, Көн дә кәрт ачтыралар… Кем булса да риза алар, Ялгыз ятып калганчы… Аннары айрылышалар, Туй күлмәген салганчы. Бай абзыйларга кызыгып, Ресторанга баралар. Әллә шуңа арта микән Үксез, ятим балалар?.. Авыр сүзләр бик күп булды, Үткәреп җибәрегез. Шундый кыз булып чыкмасын Сайлаган чибәрегез…"
Моңсу яңгыр
"(Җыр) Син киткәнгә инде өч көн булды, Өченче көн – дөнья караңгы. Тәрәзәмнән китми көтәм сине, Яңгыр басар йөрәк ярамны… Ялгышларны була кичерергә, Ник соң әле болай ашыктың? Урамнарда коя моңсу яңгыр, Хәлен белми ике гашыйкның… Син киткәнгә инде өч көн булды, Кайда йөрисеңдер каңгырып? Мәңге чыкмас төсле кабат кояш, Мәңге үтмәс кебек яңгыры… Ялгышларны була кичереп тә, Ник соң әле болай ашыктың? Туктар иде күптән бу яңгырлар, Хәлен белсә ике гашыйкның… Син киткәнгә инде өч көн булды, Кара төнгә көнем әйләнде. Әллә инде айрылышу кошы Баш өстендә канат җәйгәнме? Соң түгел бит әле аңлашырга, Дәшмичә дә киттең, ашыктың… Таратырмы җилләр болытларны, Хәлен аңлап ике гашыйкның?.."
Яз айлары
"(Җыр) Яз айлары, яз айлары — Бар табигать бәйрәме. Язны котлап, урман суза Умырзая бәйләме… Язны котлап, ярларыннан Тулып ташый Иделкәй. Язны котлап, сыерчыктай Талпына бит күңелкәй… Яз җилләре, яз җилләре Тәрәзәмә чиртәләр. Тик нигә ямансу икән Язгы кичләр, иртәләр?.."
"Ул сәлам әйтте, диләр"
"(Җыр) Җилләр сине очратканнар, Килеп миңа сөйлиләр. Әкрен генә колагыма: Ул сәлам әйтте, диләр. Чишмәләр дә кайдан белгән, Синең җырны көйлиләр. Челтер-челтер килеп, миңа: Ул сәлам әйтте, диләр… Кыр казлары очып бара, Кайтыр иркәң, көт, диләр. Су буйларын яңгыратып, Ул сәлам әйтте, диләр…"
Ел буе сагынам
"(Бер егет җыры) Гел яшел күлмәктән Төшләргә керәсең — Яраткан төсеңдер. Шул Яңа ел киче Күңелдән китми һич, Белмим, ни өчендер… Бер янып, бер сүнеп, Яңа ел утлары Шаярды күзеңдә. Ашкындым гел синең Яныңа, кабынып Чыршы күк үзем дә… Ак энҗе муенсаң Ак карлар шикелле Иңеңә сарылган. Очынып әйләндек, Шул серле бәйрәмне Ел буе сагынам…"
Мин яратам Сезне
"(Романс) Мин яратам Сезне яшерен генә, Хыялымда назлап иркәлим. Мәхәббәтем сибә җылы нурын, Кояшыдай язгы иртәнең. Мин яратам Сезне эчтән генә, Сөюләрем җырга әйләнгән. Һәрбер сүзе, һәрбер юлы аның Сезнең исем белән бәйләнгән. Мин яратам Сезне куркып кына, Беленмәсә ярар иде, дип. Өметләнәм үзем, сизә калса, Ул да шулай янар иде, дип…"
Җәүһәрия
"(Егетләр җыры) Җәүһәрия, бер елмайдың, Хисләремне кузгаттың. Кыйгач кашың җәя итеп, Йөрәгемә ук аттың… Күз тимәсен, бигрәк сылу Икән Җәүһәриясе. Кемнәр икән, кемнәр икән Шушы җәүһәр иясе?.. Чиерттең дә качтың үзең Күңелем кылларына. Хисләремне кушып үрче Ефәк толымнарыңа. Күз тимәсен, бигрәк сылу Икән Җәүһәриясе. Булсаң икән, булсаң икән Шундый җәүһәр иясе…"
"Дәүләтле буласың килсә… Дәүләтле буласың килсә, Дәү кеше бул, бала булма! Үзеңә дә, бүтәнгә дә Дәү терәк бул – бәла булма! Дәүләтле буласың килсә, Үткәнеңнән генә түгел, Гыйбрәт ал син бүгеннән дә — Тавыннан да, үреннән дә… Дәүләтле буласың килсә, «Там»га түгел – тауга кара… Тауга карап дәү булалсаң — Күтәреп киталмас карга…"
"Исбатлау Исбатлап хак чынбарлыкны, Исбатлап үзебезне, Мең ел элек әйтеп куйган Иң бөек сүзебезне, — Тайдык инде тәмам хәлдән, Исбатлап кемлекне без. Гомер буе шуңа бирдек Бөтен мөмкинлекне без… Бүгенгәчә бар дөньяга Исбатлыйм барлыгымны. Исбатлыйм кемдер каршында Бөек татарлыгымны: Карганың – карга икәнен, Былбылның – былбыллыгын. Былтырның үтеп киткәнен, Бу елның – быеллыгын… Исбатлыйм күп билгесезле Тигезләмәләр белән… Гасырлар түшәп калдырган Нигезләмәләр белән… Исбатлыймын саннар белән, Искергән даннар белән. Намусның «нам» ын белмәгән Сатлык эт җаннар белән… Яшәсәң икән, хаклыкны Исбатламыйча гына, Кызыкмый-нитми тарихның «Хан заманы» чагына… «Без бөек булган», – дип түгел, «Без менә нинди!» – диеп Яшәсәң икән дөньяда, Башны да горур иеп…"
"Тәмам ачу чыккач… Тәмам ачу чыккач яздым моны: «Милләтче» дип сүгә күрмәгез! Котылабыз, диеп рухланганда, Җимерелеп рухи төрмәбез, «Җан дусларның» чыкты җан ачуы, Безнең җаннар чыкмый калыр, дип. Шаккаттылар алар, «Татар халкы Неужели ирек алыр?!» дип… Монголга да каты бәрелмиләр… Французга «мсье» дип торалар… Ник бу кадәр безгә каныктылар, Адым саен тозак коралар?! Үз җиребез безнең, үз хаккыбыз, Без кермәдек ятка бурычка. Дәрәҗәмне болай гел таптаса Сәлам бирмәм, ахры, урыска… Тәмам ачу чыккач яздым моны, Әйтсәм әйтим инде турысын, Кеше исәбендә үзен генә Йөртү, ахры, безнең бу дусның… «Привет!» диеп сәлам бирер идем, Хуҗаларча ачык йөз белән. «Син икенче сортлы» дип торсалар Җавап бирим нинди сүз белән?! Рәхмәт сиңа, бөек дустым, димме, Сәламемә салам кыстырып?.. «Чакырылмаган кунак кем соң ул?!» – дип Әйтер вакыт җитте кистереп! Кунак булсаң, үзең тыйнак бул син, Без өйрәтмәдек бит начарга… Без өйрәнгән идек капкаларны «Рәхим итегез!» дип ачарга… Ватанымның ватык тәрәзәсе — Җәрәхәте минем йөрәкнең. Әй тарихым, ачы сабакларың Ник соң бераз акыл өйрәтми?! Гафу итәм, сәлам биреп үтәм, Чакырып көтәм, диеп, кунакка. Әйтер көннәр бер килерме безгә, Калырбызмы мәңге дуракка?!"
Саклыйк канатларны!
"Латвиядә яшәүче татарларга Акчарлактай очып килдем сезгә, Һавалардан диңгез ярына. Бирешмәстән күңел газабына, Карамастан дөнья зарына… Очтым әле, аңлаучылар барда Очышларның тәмен, кыйммәтен. Канатлылар ыругыннан бит без, Шуңа дәлил денем, өммәтем. Сибелсәк тә сиксән сигез якка, Канатларга канат ялганган. Ерак аралар да берни түгел Рухы белән оча алганга… Белешергә иде, берләшергә! — Очышларның шунда зурлыгы. Югалмасын иде җир-туфраксыз, Черемәсен милләт орлыгы… Эзләмәсен, берүк, музейлардан Беркөн безне Милләт баласы… Канатларны саклап калсак кына, Безгә мәңге җирдә каласы!!!"
"Дубылты Иҗат йорты, июнь,"
Депрессия вакытында алган гыйбрәт
"(Тукайга ияребрәк) Сау булганда, бай булганда, «Бар да дус та, бар да яр»… Хастага калсаң авырып, «Бар да яныңнан таяр»… Кайда ул дуслар элекке, Кайда егәр-кодрәтең? Авырып кара бер чынлап, Тиз алырсың гыйбрәтен… Табын түрендә утырып, Ашыңа табынганнар, Итәк-койрыкка тагылып, Эзләми табылганнар, Эчләре пошканда килеп, Эч бушатып киткәннәр, Очрасаң, өч кат көненә Сәлам биреп үткәннәр, Хикмәтле һәрбер сүзеңне Сөт урынына сауганнар, Җаныңны сөлек күк имеп, Рухи яктан байганнар, — Берсе дә юк, эзе дә юк, Хәбәрсез югалалар… Дус-иш бар, дип юанмагыз, Кирәк чакта юк алар! Бер сынадың, биш сынама, Шайтан көлмәсен дисәң. Чирлим, дигән хәбәр чыгар, «Дуслар» килмәсен дисәң… Инде туеп ялгызлыктан, Кунак җыясың килсә. Кайберләрен кызык итеп, Нокта куясың килсә, — Савыктым вә байдым, диеп, Янәдән хәбәр тарат. Килсәләр ачма ишегең, Төкер, ярыктан карап…"
Үзең өчен…
"Үлем турында уйлама, илең турында уйла… Ф. Кәрим …Илең турында уйласаң, Үзең турында уйла!.. Күп булса да югалтулар, Үзеңне үзең җуйма… Үз башың булсын – акылың, Үз йөзең һәм үз күзең. Кешеләр колак салырлык Булсын әйтер үз сүзең. Үз өең булсын торырга, Чәчәк атсын үз бакчаң. Учыңа керсен кыштырдап, Үзең тапкан үз акчаң… Бәхетле син бу дөньяда, Булса үз атаң-анаң… Үз кояшың булса гына, Синең өчен ата таң… Үз җырың булсын җырласаң, Хәтта ки үз белдегең… Табыныйм дисәң – үз динең, Сөйләшергә үз телең… Үзең башлап йөр син алдан, Үзең өчен бул гадел. Өйрәнсәң дә кеше өчен, Үзең өчен – белгәнең… Үзең өчен янып сөйсәң — Сөярләр үзеңне дә. Үзең өчен сукмак салып Калдыр син эзеңне дә… Үзең өчен якла дусны, Үзең өчен бул бердәм. Үз дошманың булсын хәтта Сагаеп синнән йөргән… Үзең өчен курка да бел: Югалтыр нәрсәм юк, дип Йөрер бары хәерчеләр, Тамагым бүген тук, дип… Үзе өчен кайгырмаган — Чит кешедә ни хәбәр?.. Үз уенчыгыннан алып Үз Ватанына кадәр. Буласың килсә чын хуҗа, Көрәш син үзең өчен. Ятма көтеп, җигәрбез дип, «Бердәм коллектив» көчен… Үзең өчен даула ирек, Үзең өчен көл, ела… Илең турында уйласаң, Үзең турында уйла!.."
ЙӨРӘК АВАЗЫ
(Поэма)
"Беренче микрофон Тыңларсызмы, белмим, ишетерсезме, Микрофонга куеп йөрәкне, Әйтәсе бер сүзем калган әле, Әйтәсе сүз – бик тә кирәкле… Авыз ачып кына түгел инде, Күзне ачып тыңлар заман җиткән. Микрофонга килеп терәлдек без, Әйтер сүзләр тулып ашкач чиктән. Чират тормадык без микрофонга Яшәгәндә дәшми, балык күк… Күмәкләшеп «Ура» кычкырганда, Тавышын җуйган телсез халык күк. Ә микрофон – йөрәк авазы ул, Микрофон ул – илнең колагы. Каһкаһәләп мирнең көлүе ул, Гаҗизләнеп үкереп елавы… Сүз көчәйткеч әмәлләр күп хәзер, Кирәк түгел хәтта рупор да. Әйтеп калыйм әле әйтер сүзне, Ишетмәгәннәре – укырлар!.."
"* * * «Сайлау җитә, сайлау җитә, Сайлау җитә, белегез; Сайлауга әзерлек өчен Алдан чара күрегез!» Әнә шулай сайрадык без, Сайлый белмәгәнгә күрә. «Җитештердек» җитмеш түрә, Алдан чара күрә-күрә… «Шәхес культы» булмады ул, Түрә культы гына булды. Сайлап кына чүпли торгач, Шәхес белән зиндан тулды… «Абау, җаныем, син үзең лә, Кашыңдин кара күзең»… Микрофонга килеп бассаң, Сайланып чыксын сүзең… Сайлап сөйлә, сүзләрнең ул Яхшысы бар, яманы. «Сайлау көннәр» артта калды, Җитте Сайлау заманы! «Алларын да алырбыз ла, Гөлләрен дә алырбыз…» Күңелебез ни теләсә, Шуны сайлап алырбыз!.."
"* * * Без сайланып килгән үзебез дә Бу дөньяга. Рәхмәт Җир-анага! Татып карыйк инде сайлау бәхетен, Башны салып йөрмик диванага… Җитте чынлап сайлау заманасы, Күбрәк булса икән вариантлар! Сөйгән ярны гына гомергә бер Сайлап алу фарыз, биреп антлар… Ә максатлар кырык төргә керә, Максат туа мәсләгенә күрә… Күбрәк күргән саен сайлый кеше, Үргә менгән саен күбрәк күрә… Тышауланган атка кем атланыр, Бәйле кулда нинди бәрәкәт?! Азат кеше генә сайлый ала, Сайланышта – үсеш, хәрәкәт! Талымсызга нәрсә – боламык ни… Ул сайланып-нитеп торамы?! Ни бирсәләр, шуңа риза, мескен, Хәерчеләр базар корамы?! «Сайлау көннәр» шаулап узган саен, Базар көннәр илдә кимеде. Мең сайлаудан калып, бер базарын Күрер идем Күлле Кименең!.. Көнләп түгел, гомер буе сайлап, — Яхшы белән яман арасында Бизмән булып тирбәләдер кеше — Ул үзен дә уйлый, баласын да… Оныгы тумас борын сайлый исем, Туры китереп нәсел-нәсәбенә. Җиде бабасыннан килгән даны, Холкы-фигыле, һөнәр-кәсебенә… Адымына карап сайлый юлын, Язмышын да сайлый, җитсә көче… Үз гомереңдә сайлап бер ат җикмә! — Нинди ир ул, зинһар, әйтсәгезче?! Сайлап сөйсен адәм, сайлап кисен, Җиде нурдан тапсын үзенең төсен. Исемең матур, кемнәр куйган, дисен, Исемгә бик бәйле, ди, ул җисем… Сайлый тормыш нәсел-орлык белән, Табигать ул – иске яңарыш… Зәгыйфьләрне йота бүре-канун, Исән калу – кырыс сайланыш… Чәчәр өчен көздән иләп-иләп Сайлый кеше таза орлыкны да. Сайлап сала юан өрлекне дә, Сайлап ала даулап хөрлекне дә… Эләгәбез без дә орлык сыман, Иләнәбез тарих иләгендә… Башың булса, акылың күпме – үлчә, Көчең күпме – үлчә – беләгеңдә?.. Сайлый илләр дөнья базарында Кесәсенә тиңне, товар ишен. Сайлап таба кеше төп бер эшен, Сайлый-сайлый, эзләп табар ишен… Сайлап яшәү формуласы гади: Зирәк акыл плюс үткен күзләр. Аягүрә йоклап йөрмәс хуҗа, Гомере буе санар, үлчәр, эзләр… Сайлаганың сазга барып чыкса, Багынып ятаргамы, чигенмичә? Идеал ул, бәлки, үзгәрмидер, — Ирешү юлы аңа әллә ничә… …Партиядән әнә чыккан кемдер, Имеш, барган бик зур хыянәткә… Оҗмахкамы, әллә тәмугкамы Керер идең сайлап кыямәттә, Әгәр Ходай бирсә шундый ирек?! Тик Иманың сатма сайлаганда!.. Сайла вөҗдан кушкан вариантны, Намуссызлар тамак җайлаганда… Айрылмам, дип, мәңге партиямнән, Гаризалап биргән антларың Үрчетмәде никтер бу «никах» тан Иркен яшәү вариантларын… Җир йөзендә тик бер изге нәрсә Сайлап алуларга мохтаҗ түгел: Әткәң-әнкәң һәм Ватаның синең — Сайлап булмый инде аны бүген!!! Газиз әйберләрне булмый сайлап, Күбрәк булса гына сайлый кеше. Сайлый кеше җаны теләгәнне, Нихәл итмәк – инстинкт көче… Сайлый кеше, үз иркендә калса, Фикердәшләр эзли яңадан. Фиркаләр ул ташлап чыгар өчен, Башка чыгар өчен яралган… Әйтер сүзләр арта гына бара, Туктап торам әле шушында. Тел төбендә ятканы бар сүзнең, Торганы бар – телнең очында… Фиркаләргә кереп йөрмәдем мин, Бербөтен мин – кушылып бүленмимен! Үз-үзеңә тугры булып калсаң, Үзе бөек Сайлау түгелмени?! Мин битараф түгел, кыйблам ачык: Үзем булып калам үлгәнче мин. Үгетләсә берсе үз ягына Уйлар идем анда дүнгәнче ми. Үземнеке булып калырмы соң, Денем булып калыр микән минем Сайлап түгел, Ходай үзе биргән Әткәм-Әнкәм, Телем, Туган җирем?!"
"Икенче микрофон Микрофонга килеп басканчы ук Фикер туплыйм, акыл җыям мин. Регламентка, белмим, сыярмынмы, Үз шигыремә мәгәр сыям мин… Мин политик түгел, ә шулай да Трибунага кайчак менгәлим. Трибун шагыйрьләрнең ярсып-ярсып Сөйләгәнен бармы күргәнең?.. Бардыр… әмма кулга каләм тотып, Шигъри яуга барып кергәндә, Йөрәк тибешен аның төннәр буе, Шөкер, санап тормый берәү дә… «Чир» инде ул… Табиб чакыртмыйсың, Им-том белән булмый дәвалап. Караңгыда шагыйрь күбрәк күрә, Шагыйрь халкы – төнге ябалак… Мин политик түгел, шагыйрь генә. Мин көрәшче түгел. Җырчы мин. Сәясәткә тыгылып үземне дә, Якыннарымны да борчымыйм… Әйткәнемчә, фиркаләргә кермим, Сыйнфый аңым, ахры, «чиклерәк». Сайлауга да бармый кала идем, — Монысы инде, димсең, шиклерәк… Сәясәтнең монда катнашы юк: «Прописка» – бөтен сәбәбе. Мин исәптә түгел идем илдә, — Шактый гомер шулай яшәдем… Ярый әле, «утыз җиде» түгел, Йөрәгеңә терәп атмыйлар… …Егетен ташлап киткән кызларга да Хыянәтче исемен тактылар… Ярый, монысы инде үткән-беткән. Турысы бар сүзнең, кыегы… Белсәң иде, нинди «мәгълүматлар» Җыйды икән миңа кэгэбы?.. Дөрес булса, анысы, түзәр идең… Хәрәм керсә әмма, үпкәлим! — «Черек күл» нең аның исе яман, Тирәсеннән Борыным каплап урап үткәлим…"
"* * * Гөлләр белән бик күп сөйләштем мин, Алар таный минем тавышны… Микрофоннан бүген кешеләргә Сөйләр идем әрнү-сагышны. Калды инде сөю ялкыннары, Салкын чишмәләргә түгелеп… Калкып чыкты рәнҗү-каргышларым Әйтми йөргән моннан күп элек… Микрофонда гынамыни хикмәт — Күбрәк сөйләр минем күзләрем: Йөзләремә чыккан, ничә еллар Әйтәлмичә дәшми түзгәнем… Мин политик түгел, сайлый-сайлый, Иярмәдем төрле төркемнәргә. Сайлап алдым үземә ялгызлыкны, Бәйле булмас өчен беркемгә дә… Ялгыз калу – батыр калу сыман, Җиңел түгел ләкин мәйдан тоту. Бер чыбыктан сөргән «бердәмнәр» не Җиңелдер дә, бәлки, бәйдә тоту… Мин политик түгел, шагыйрь генә, Күпләр өчен гади шигырьче… Игенче бар илдә, тимерче бар, Очрап куя хәтта сихерче… «Ике балам, бер ирем бар» – диеп Мактана алмыйм, анысы бар инде… «Дөрес яшәү» кысалары миңа Кысанрак күптән, тар инде… Үз дөньясы була шагыйрьләрнең, Дәрвишлек дип көлә күрмәгез. Теге дөнья өчен бу дөньяда Газап ләззәтләрен күргән без… Табигатьтән тумыш табибларга Тамыр серен ача үләннәр. Ә шагыйрьләр сүзләр тамырыннан Тарихны да укый белгәннәр. Акмуллалар, акмунчалар иле… Аклык – милләтемнең үз төсе. «Хаклык» өчен «Аклык» дигән сүзгә Тик бер хәреф кала өстисе… «Акыл чире» йокса, юләр бу, дип, Диагнозны бик тиз куялар… Каргаларга кадәр, каркылдашып, «Ак карганы» читкә куалар… Акыл – аклык, Акыл вакланмый. Акыллылар үпкә сакламый. «Акыллылар сыйныфы» беркайчан да Бер аяктан «алга» атламый… «Сыйныф» дигән сүзне яратмыйм Миңа никтер якын бөтенлек. Әллә инде «сыйныф» дия-дия, Кешеләрне аерып бетердек… Мин сәясәт белән шөгыльләнмим. Сәяхәткә чыгар идем менә, Ил капкасы бикле булмаса… Сингапурны урап кайтыр идем. Их! Яшәп ятса икән шунда берәр «Кулак» дигән туган-тумачаң!.. Иркем булса, канатлы кош кеби Илләр буйлап очар идем сайрап. Тел ачкычым белән ачар идем Шигырь сарайларын үзем сайлап. Ә шагыйрьгә күпме кирәк? Җырын Алмасалар тартып, ул бай инде. Качмый, патшалары чакырса да, Сайлап ал, дип, әйдә, бер бай илне… Чын шагыйрьләр алыштырмас төсен, Яраклашып кимәс битлек-кабык. Укысыннар иде политиклар, Халык шагыйрьләрен эзләп табып… Укысыннар иде халык күңелен, Микрофонга килеп басмас борын. Тыңласыннар иде тып-тын калып Җиргә сеңгән зарын, моңын, җырын… Политиклар алар шигырьне дә Үзләренчә юрый торганнардыр. Эчтән генә әле шагыйрьләрдән Көнләшеп тә йөри торганнардыр… Мин политик түгел, шагыйрь генә… Үзем хатын-кызлар затыннан мин. Төрки телдә җенси төрләнеш юк, Шигъри телдә ир дә, хатын да бер… Шигъри тел ул – шигъри сурәт, бизәк. Серле, моңлы япон танкаларын. Мин дә беләм… Безнең шигырь авыр… Турыдан ярган сугыш танкыларын Хәтерләтә безнең шигырьләр… Язучыга кызыкма син, ахир, Язмыш аның түгел җиңелдән — Безнең шигырь һаман шинельдән… Шула-ай тыныч кына дөнья көтү — Шагыйрь җанга хәрәм, яттыр ул. …Бүген бик күп оста шигырьчеләр, Нәрсә языйм, диеп аптырый… Мендәремә башны куйганда да, Каләмемне ерак куймыйм мин. Уйлар миңа шигырь булып килә, Рифма белән шәбрәк уйлыйм мин…"
"* * * …Мин политик түгел, шагыйрь генә. Илләр буйлап китәр идем менә… Ә илчегә, диләр, үлем юк. Илче булсам, илле илгә чыгып, Илле булыр идем – илем юк… Шулай җырладык без. Бүген, бәлки, Кемдер әйтер, бу җыр иске, дип. Сызып ташла моны шигыреңнән, Бу җыр, малай, артык кискен, дип… Сызмыйм әле, белеп калсын яшьләр Безнең күрмәгәнне, күргәнне. Сызып атып кына булмый аны Гомер буе җырлап йөргәнне… …Шагыйрьләр шул сүзләр тамырыннан, Мәгънә ишеп, мәгънә үрәләр. Шагыйрь затлар мине таныды болай, Таныймыдыр вак-вак түрәләр?.. Анысы аның пүчтәк, вак мәсьәлә — Теләсә кем диеп атагыз… Бик тәкәббер түрәләргә үзе дә Бөгелеп тормый әле апагыз!.. Аңламыйлар алар безнең телне, Алар барыбер шигырь укый белми, Алар бәгырен шигырь уты телми, Шигъри сорау кала җавапсыз. Алар өчен шигырь савапсыз… Иң арзанлы сүз дә, минемчә, Кыйммәтрәк шигырь телендә. Укучы да сизәр, тыңлаучы да Ни ятканын телнең төбендә… Их, аңлагыз шагыйрь йөрәген сез, Каләм күзе – галәм күзендә. Йөрәк йолдызының һәр таҗыннан Тамчы-тамчы тамар газаплары, Күк йолдызы багар гаҗәпләнеп: «Шигыре яна мәллә эзендә?..»"
"* * * Тыңлыйсызмы, ишетәсезме мине, Микрофонга куеп йөрәкне, Әйтеп калыйм инде бер кабынгач, Әйтер сүзем шактый гыйбрәтле… Сирәк сүзләр кирәк… Хак сүзең дә Җилгә очар, ишетеп туйсалар. Телне кискән кебек була, кисәк Микрофонны өзеп куйсалар… …Дөнья чуар, дөнья базарында Берәү – итче, берәү – гәҗитче. «Бу бит поэзия түгел, бу бит — Нотык сүзе», – диеп, тәнкыйтьче Язып куяр, бәлки, дәфтәренә… Теләсә ни диеп атагыз… Пәрәвездән нечкә җепләрдән дә Шигырь үргән кеше апагыз!.. Кылдан нәзек үксез җырларымның Аңламады төбен берәү дә. «Шигырь йортын» яңартырга иде, Калдырмаска иде терәүгә… «Иреклеме» анда, «иҗеклеме», Сыешамы-юкмы чыгырга, — Мин ирекле булып калыр идем Үзем язган һәрбер шигырьдә… Социаль чир кыса безнең тынны, Гипноз белән булмый дәвалап… Караңгыда шагыйрь күбрәк күрә, Шагыйрь халкы – төнге ябалак… Кичә язган китап Ничә яздан Чыгар икән, диеп басмада, Көтә шагыйрь… Чират күперенең Иң авыры шулдыр, господа!.. «Асрамага шигырь сатам», – диеп, Печән базарында торыйммы?.. Әллә кереп китап кибетенә, «Рухи печән» бераз сорыйммы?.. Шагыйрь суверенитетын яклап Тавыш бирсә күктән тургайлар, Кушылыр иде аңа бертавыштан Мең сулышлы курай, сорнайлар… Тугыз улын тапкан Тугзак Ана Тулгак газапларын кичергән. Тулгактан да яман – яңа туган, Бишек көтеп туңган шигырьгә… Рәхәтләнеп бала табарга да Ирек юк, ди, әнә Кытайда… …Бүтән язма, кәгазь юк, дип, берсе Әйтеп карасамы Тукайга?! — Укытыр иде, иллә, иманнарын!.. Көн-төн кайрап план кайчысын, Кәгазь тәхет биләп утырганнар Татыр иде Тукай Камчысын!!! Белә микән шуны мөхәррирләр, Шагыйрь өчен бер сүз – бер гомер. Хәреф иләүчеләр һәр хатаның Тоз салганын җанга белмидер… Тел төбендә ятканы бар сүзнең, Торганы бар – телнең очында. «Регламент» дип әнә кисәтәләр, Ярый, туктыйм инде шушында. Ноктасы шул: беркөн политиклар Яклап гражданин Шигырьне, Бер җылы сүз әйтсә, микрофонны Шундук Сандугачка бирермен…"
"Өченче микрофон Микрофонга баса тәвәккәлләр: Яхшысы бар сүзнең, яманы. Сакланып без сүздән күп яшәдек, Инде Сүзне саклау заманы. Гел яшереп күзне, тел яшереп, Сүз яшереп үткен каләмнән, Көн яктысын авыштырдык төнгә, Төн яктысын «яктык» әрәмгә… Берәү язды «өстәл эченә» дип, Берәү җыя барды эченә. Тупасланды тавыш ярылары, Җырламагач бөтен көченә… Шартлы рефлекс ул бикли телне, Аллы-артлы шартлар туса да Дәшми бәндә – йоткан тел ачкычын, Баш кадерле, телен җуйса да… Тел бит хикмәт: бүген хаким итсә, Иртәгесен куяр кол ясап. Авызы пешкән бәндә өреп каба, Дөнья бит ул һаман куласа… Сүз бирсәләр кайчак, кыюланып, Мөнбәрләргә мин дә менгәләдем. Белгәнемнең күбесен сөйләмәдем, Кирәк иде күпне белмәгәнең… Дошманыма телем әйләнмәсен, Бәйләнмәсен, диеп, органнар, «Былтыр кыскан» сүзне быел әйтеп, Эчтән генә үкенеп йөргән бар… Телләренә төер чыксын дипме, Ятлар яман теләк тели безгә. Каныга ул каныбыздан бигрәк Җанны тотып торган телебезгә… Тел тибрәтеп авыз ачмас борын Бик салынма, әйдә, телеңә, ди. Бер телеңә хуҗа булалмасаң Очрашырбыз соңра «тегендә», ди… Хуҗа булыр идем бер телемә, Миңа менә нәкъ шул кирәк тә. Ничә гасыр инде тик шул теләк, Шул бер хыял дөрли йөрәктә…"
"* * * …Студент чак… Кышкы бер кичәдән Озата кайтты кала егете… Икебез ике телдә сөйләшкәнгә, Аңлашудан өзеп өметен Китеп барды… Үкенгәндер, бәлки, Өйрәнмәгәненә үз телен. Коры калдым мин дә егетемнән, Белеп бетермәгәч «дус» телен… Еллар үткәч, беркөн үзе белән Татар үзәгендә күрештек. Ул – безнеңчә, ә мин юри русча Искә алып шуны көлештек… Егет кенә түгел, «тел белмичә» Күп нәрсәдән коры калдык без… Ике төрле халык булмасак та, Күптән «ике телле» халык без… Ике телне гаҗәп матур итеп, «Чабатадай оста үрәбез…» Чабатасын түргә элгән түрә Булып калдык шуңа күрә без… …Телем матур минем. Сындырмыйча Сөйли белсәң, хәйран калырлык. Сыйдырмыйча шуны үз Йортыма Үч итәләр… Әле дә тамыр нык… Дәүләт теле итеп «дәүрәк телне», Читен чит-ят телне тактылар. Татар, мескен, табар теленнән, ди, Ә «бөекләр» нәрсә таптылар?.. Йортсыз-җирсез калган дүңгәләкләр, Хатын-ирсез калган байгышлар… Сабак булыр микән инде безгә Телгә йозак салган ялгышлар?! Кемдер хурлый ата-баба телен. Ярты-йорты, имеш, сукбай ул. Кол галидән килгән телме фәкыйрь? — Таный белсәң, шөкер, бик бай ул! Ул – хәзинәм минем, ул – мирасым, Ул – мөлкәтем, җыйган дәүләтем… Телем исән икән, ник дип әле Терелмәсен «үлгән» Дәүләтем?! «Күз-колак бул милләтеңә!» – диеп, Күктән миңа Тавыш иреште… Күз-колагы булсам, Теле дә Булырга мин аның тиештер… Ачып җибәр тәрәзәләреңне, Кыйбла яктан җылы җил исә. Үз илемдә мин дә үз телемә Хуҗа булыр идем югыйсә… Кайда тапкыр телле Хуҗаларым Илгә-телгә хуҗа булырлык? Корытмаска иде шулар тамырын, Югалмасын иде шул орлык!.. …Итәгемнән тарта тагын берсе: «Бер телеңә, имеш, хуҗа бул!» Үз телеңә хуҗа булалмасаң, Яшәү түгел, җаным, нужа ул… Дәүләт кайтса, безгә көн бетәр, дип, Кемдер анда йөри көенеп. «Кем калыр да әле, кем бетәр», дип, Һәрбер хыянәткә сөенеп… Хуҗа булсаң икән үз Телеңә, Үз җиреңдә күкрәк киереп, Бер чиртәсе иде танавына, Йөргәннәрнең борын чөереп… Телен сатып, теләнчегә калган Хәерче ул үзе, сукбай ул! Тукайлардан килгән телме ярлы?! — Аңлый белсәң, дустым, бик бай ул! Урам телем минем, базар телем, Шигырь телем, газиз сау телем. Дәүләт тарихымны язар телем, Дәү телем ул, затлы бай телем!.."
"* * * Кызып китеп оныта язганмын ич, Микрофонга чыгып басканым. Юл табармы сүзем йөрәкләргә, Әллә күмелеп калыр астамы?.. Сүз капчыгым авырайган шактый, Сүс бау белән бәйләп куймагыз… Булышыгыз бераз бушатырга, — Иңне баса… Зинһар, тыймагыз!.. …Мин авылда үскән бала. Телем Җир-туфрактан шытып эчелгән. Авыл телем авыр заманда да Алтын орлык итеп чәчелгән. Басу-кырда үскән туган телем, Җир тылсымын имеп, сеңдереп. Ташкалага алып китәләр дә Ташлап калдыралар сындырып… Ташламадым, ташлар атсалар да, Мин сакладым аны, ул мине. Җитәкләшеп йөрдек. Тән сакчым да, Җан сакчым да минем шул иде. Аермакчы булып почмак саен, Телкисәрләр торды сагалап… «Телсез» дип тә ябырылды дөнья Йортсыз-җирсез бер кыз балага. «Даһилар» ның акцентына түзеп, Минем «акцент» ымнан көлделәр… Еллар узгач күрдем: алар икән Үз телләрен хәтта белмиләр. Без өйрәндек. Утырып калмас өчен Кирәк иде утырып өйрәнү. Өйсез калсак калдык. Безнең исәп Түгел иде Исәп-хисап белән «өйләнү»… «Микрофон» га исеме охшап торган Бер әдәби образ бар иде… Беләсездер: «Өйрәнәсем килми, өйләнәсем Килә», – диеп йөргән баринны… Читкә киттем бераз төп темамнан, Читтә йөргәч шулай каңгырап. Укымыйча гына тук яшәде Телен йоткан һәрбер аңгыра… Зур белемле милли кардәшем дә Үз теленә өстән төкерде. Туган телдән качкан «зыялылар» Милләтемә, Ай-һай, күпме зыян китерде. …Күрше-күлән минем эшче сыйныф, Татар бистәсендә үскәннәр, Тукай урамында Тукай телен «Өч борын» га сатып эчкәннәр. Төкерәләр рухи азыгыңа — Телләрендә ит тә колбаса. Татарларның иң хәтәре шулдыр: Әзер чимал – тот та кол яса… Китапларга язып булмый торган «Фәлән» – ике сүзнең берендә. Татар хатыннары «мажик» диеп Йөртә хәзер хәләл ирен дә… Калабызның тузып тузан баскан Яңа бистәсендә торам мин. Пеләтәндә тимер-томыр «моңы» Күмеп киткән Сәйдәш урамын. Татар пролетары «Әй мороз» ны Акырып үтә кайчак төннәрен. Тимер чүкеч белән таптасаң да, Үз хәленә кайтмас телләре… Төнгә каршы берәү җыр башласа, Телгә каршы җырлап буламы?.. «Рамай» ларны үз телеңдә генә Өзелеп җырлап була шул аны… Идел бит ул ага үз телендә, Идел бит ул көйли безнеңчә. Ничә гасыр агып кара әле, Үз телеңнән тәмам бизмичә! «Я по-русски не знаю» дан башлап Урыс телен ныгытып ятладык. Канга сеңгән, әмма ятмый җанга Хәрәм гадәтләре ятларның… Сулар алыйк әле чишмәләрдән, Бәлки, җаннар китәр сафланып. Туган телнең тәмен белмәгәннәр Үксер улакларга капланып… Чишмә суын тутырып тустаганга, «Туст» күтәрәм Телем хакына! Җиргә ябышып телен саклап калган Җир «сыйныфы» – авыл халкына Башым иям керсез саф күңелдән, Толымнарым җиргә тигәнче. Зурлый белдең Туган телеңне, дип, Үзе миңа «Рәхмәт!» дигәнче."
notes
Примечания
«Nach Osten» (нем.) ・ Көнчыгышка.
Кишет – Казан артындагы авыл.
Дәрдемәнд шигыреннән.
Б. Урманченың «Кыш нуры» дигән рәсеменә ишарә.
"Там – балчык койма, корылма"
Танкалар – бишьюллыклар.
Poem
"«Акмулланың сүзе шул, кылсаң нәзар…» Акмулланың сүзе шул, кылсаң нәзар, Тереләй үлгәнгә исәп без бер мәзар; Дуслар җыелып, мәҗлес хушлаганда, Алдымыз әле дә булса кызма базар! Бер лаикъ урынга туры килмәй, Казакъта тинтерәп йөр азар-мазар. Һәрнәрсәгә моң булып гомрем үтде, Мондан болай тәкъдирдә калайязар? Карасаң, Акмулланың диваны бу, Диванда – шүлләгәнгәширбәтле су; Бәйтенең бере көләр, бере сүгәр, Туры сүз берәүгә – им, берәүгә – у. Тәзкирәбуламы дип язган булдык, Хата булса, гаффарсыз, йа Аллаһу! Күңел дәрде кузгалып тышка чыкды — Тулган суң чыдатбадыэчтәге бу! I Галим булса, лаф орсын хикмәт берлән!.. * * * Казанда бер фазыйль чыкды алмас булып… * * * Сүз кузгар ул ир асыл – кирәк йирдән… Дамелла Шиһабетдин хәзрәтнең мәрсиясе Казанда бер фазыйль чыкды алмас булып, Хасидләре күбәйде гам-хас булып, Мәгани җәваһирен кулга элгән, Хәкаикъ диңгезендә гаувас булып, Мәйданда ул чыкарды артык гайрәт, Мизмарда сабикълардан чыкды гъәсрәт; Хәмде лиллаһ, бу диярда бездән чыкды Мәрҗани Шиһабетдин ахунд хәзрәт! Караңгыда фанусны кабызган ул, Кайнар сөткә сары майны тамызган ул; Янбугыссәлямәтдән юллар ачып, Әнһарелхәкаикъны агызган ул. Сүз кузгар ул ир асыл – кирәк йирдән, Ходаем фирасәтле йөрәк биргән; Мөһәндисләр сизмәгән йирдән казып, Чыкарды татлы суны тирән йирдән. Болагы – саф, чәйгә һәркем су алгандай, Хаклыкка чүлләгәнләр куангандай; Дөррәсендән канча бала сөткә туеп, Башкалар була калды су алгандай. Тәхкыйкләрен күргән адәм куангандай, Голямага сәрдар булып ту алгандай; Мөбариз мәйданына бу чыккан соң, Батырлар була калды җугалгандай. Аңлаусыз һичкем аңа тотынмасын, Анау-монау кеше имәс чобалгандай. Палуанлардан йыгълып бу күргән юк, Бәйгене берәү алса – бу алгандай! Мөселманга каршуга лаикъ имәс, Инсафлы урыс күрсә инангандай, Ул бер фазыйль галляма – узган тапдан, Хаззы бар дәрәҗәи иҗтиһаддан; Әгъдасенә җан аямай каршы торып, Аның өчен мөҗаһидмез алгы сафдан. Дәкаикътә мөшкил чишеп калдырган ул, Биш йөз елгы батырларны талдырган ул, Мисленә әһле гасыр гъәдил тапмай, Йөрәген мөганиднең яндырган ул. Һәр йирдә сәнәд илә сүзе баһир, Халенә къале шаһид көндәй заһир; Бу заманда туган юк аңа нәзыйр Мәгърифәтерриҗальдә мондай маһир. Үтә алмайлар эзендән басып аның, Китә алмайлар юлындан ашып аның; Хакъ нурын сүндерә алмай мөганидләр, Күрә алмайлар галәмгә фашын аның! Аһ, дәрига! Баралмадым кашына аның, Сүзенә артыкча мин гашыйк аның; Һәр тарафка сөйүледдәкаикъдан Агызган йиме гыйрфан ташып аның. * * * Мин үзем бер дәрдемәнд диванәмен, Кайда бер тәхкыйк күрсәм, куанамын. Бу затда гаҗәб тәхкыйк күргәнән соң, Биззарур шул сәбәбдән хуб аламын. Мин бер арык бүредәй җилеп йөргән, Куян, карсак, төлке исен сизеп йөргән; Берәүе кулга төшсә, бере төшмәй, Арык, аксак киз килсә, элеп йөргән. Мәҗлесенә карай гына гаугамыз бар, Кодыгына карай гына каугамыз бар, Эрбет менән Мәкәрҗәгә чама кайда — Базарына карай гына сәүдәмез бар. Бәхтемез ачылмаган без бер фәкыйрь, Абыруем артык юк, эшем такыр. Яшьтә җыйган бер буаз мәҗмәгым бар , Аның һәм бәгъзе йире какыр-макыр. Ул заман китаб кайда бу замандай, Йөримен тирән йирдән су алалмай; Бер шәрик калын китаб остап торса, Кызыгып, мин фәкыйрьнең күзе алаңдай. Үгәй ана кулында йәтим калдым, Андан да бик эрәтем китеп калдым. Өстемдә керле күлмәк, йыртык дамбал, Кайда мелла бар дисә, йитеп бардым. Фәкыйрьлекдән артык фән күрә алмадык, Шәһәр чыгып, алыс юлга йөрә алмадык; Мәргәннәрне танырлык хәлемез бар, Шул сәбәбдән сабыр кылып тора алмадык. Аз гына дәресем бар кыш вакытда, Китаб карау – гадәтемез буш вакытда; Бездән дә фәйзъ бабы бикләнгән юк — Аңлаймыз кәеф килгән хуш вакытда. * * * Уйламаңыз «Җарудә»не күргән юк дип, Әгәр күрсә, гыйбарәтен белгән юк дип. Кадәри халь садак тарткан егетләр бар, — Уйламаңыз дөньяда мәргән җук дип . Мәргәнгә Ходай бирсә туры сәһем, Аңа булса мөкарин туры фәһем, Гатасына манигъ юк, – беләсезме? Къәдде гыйлем көлле аннас мәшрәбеһем, Тәгаррызга минем нә микъдарым бар? Үземнең ноксаныма икърарым бар; Без – кырмыска, сез Сөләйман булганда да, «Фә-әйнә тәзһәбунә?» дән әхбарым бар! Дамелла икәнеңез исемездә, Фәкыйрьне дә алыңыз исеңезгә; Акырын җәяүләтеп артка төштек, Акмулланы фәлән-төгән дисәңез дә. Ирнең хәле беленер ләфыз атса, Кемнең хәле беленер мөбһәм ятса? Мәгърифәгә, сыйфатка ярап китә, Некирә бер вәҗһедән тәхсыйс тапса. Берәүгә морад булса хакъның яды, Мәгърифәт микъдарында аңа бади. Әлһади әсмасына мазһар булыр: Истигъдад, кабилият, шарты гади. Һәркемгә хазз бирелгән кыйсмәт берлән, Ирләргә нисбәт бирмә хиссәт берлән; Тәхкыйрьгә меллалыкның хаҗәте юк, Галим булса, лаф орсын хикмәт берлән! Дәрдсезләрнең эше юк һиммәт берлән, Һиммәтленең кулы кыска кыйльләт берлән; Халыкның нәзарында хур күренеп, Гомре үтәр бичараның зилләт берлән! * * * Сүз чыгар шагыйрьләрдән хикмәт берлән, Анчә күз алартманыз хиддәт берлән; Ниһайя булса мөкайяд йә мәъүл: Хәрәм-хәләл шәхсенә нисбәт берлән. Һәр фәндә шигырь менән китаб тулы. Карасак, ияләре кандай олы! Газалидәй риҗальгә кем туктамай, Үзеңез дә беләсез, Алла колы! Әһле дәрд шагыйрь булса, үзен – малик, Булмаса, шигырь менән вирдән тарикъ: Мотлака мәнгы кылмак уңай булмас, Һәм йәнә, ләһү булса, ләм йөбарик. Шагыйрьләрнең әксәре әһле салик, Әйткәнләр ничә төрле көйгә салып, Вәхшәтдә шигырь түгел – җыр җырлаган Әзһәде сәхабәдән Ибне Малик . Шигырь дөрест – нәсихәтне хамил булса, Иясе кадәри халь гамил булса; Ишеткән адәмнәрне йылаткандай, Вәгазь менән гыйбрәтне шамил булса. Киткәнләр кандай ирләр гәүһәр сачып, Аларның эшләренең юлы ачык. Гаҗаиб кыйммәт әсәр калдырганлар, Хикмәтнең мәхзәнендән мисраг ачып. Һәр җандар сәйран кылыр сәбилендә, Былбыллар җәүлан кылыр сәрирендә, Әсаҗигылькәләмне тәхмир кылды Ходаем фөсәханең замирендә. Кандай рижаль туган юк йир йөзендә — Остазның нәтиҗәсе тәлмизендә. Җариядән тәганни вакыйг булган Гаед көн рәсулулла дәһлизендә. Мәкъсудны бу урында кылдык нәфад, Иншалла, карышмас әһленнәкъкад, Җарияне тәмкиндән заһир – дәлил, Шаригънең сөкүтендән җәваз мөфад. * * * Бер китаб бар, иясе кайсыңыз ул? Китабында исме юк, шәхсе мәҗһүл, «Тәварихел-Болгар» дип исем биргән, Эчендә сәвабендан хатасы мул. «Назурә»гә бер мөганид батыр икән, Тиз керсә ярар иде оҗмахка шул! Үз тарафын күтәргән күккә чаклы, Муллалары булган соң үзенә кол. Борадәр, сезгә үтенәм сәлам язып, Күзең сал: Мәрҗани – ул Тимер казык! Булмаса, кыйбла тапмай адашырсың, Караңгыда җүн белмәй юлдан язып! Имгәнеп, коры, бикяр азапланма, Бакыр чыкмас урындан алтын казып! Төлкедәй йөгрекмен дип ашсаңыз да, Сыйракдан ала торган мин бер таз эт. Бу сәбәбдин сезләргә сәлам язам, Бу якка килеп ятыр сезнең азан; Ир булган ирәнләрне хур тотмаңыз — Гатасына шарт имәс Кышкар , Казан. Әдәбсезлек имәсме бу кылганың: Ишәккә тиңәрәсез ир толпарын! Мөхакәмә кылмас дип уйладыңмы, Сукыр дип белепмидең йортның барын?! Сезләргә таң каламын уйлай-уйлай, — Калайынча сезнең як зиһен куймай? Болытдай, көннең нурын пәрдәләгән Сезләргә шул сәбәбдин күңел тулмай! Хәленчә голямага мәдех лаикъ, Вәләкин һәр кош очып лачын булмай. Мондан башка әйтер сүзем тулып ятыр, Тәгъийнләп һәрбер сүзне әйтеп булмай. Эшеңез мөзәйяндер вәһмеңездә, Сүзеңез мөбәйяндер зәгъмеңездә, Мең мулла рәдд кылсаңыз – ни кайгы бар? — Дустлар да бар кагарлык рәгъмеңезгә! Җик күргәч, бер яланы ябарсыз сез, Кик кылгач, бер караны ягарсыз сез; Арткы як ачылганның ачуындан, Әлбәттә, бер яман ат тагарсыз сез. «Бәркыльвәмиз» чигәңезгә чирткәндәй соң, Чаяндай, чыдай алмай чагарсыз сез. Ул фазыйль Газалидәй булсадагы, Рәдденә тәһафөтләр язарсыз сез. Хәкаикыльголүмдән әгъраз кылып, Киберсеп, ул ягына нәзарсыз сез. Үзеңездән бер фазыйль була калса, Иттифакы җәмилгә – начарсыз сез; Хәсәд бәгьзы гадаүәткә мөбдаэ булып, «Фә-исляху!» әмерендән качарсыз сез. Арыслан берлә алышып арыклаган, Хәсәд берлә саргайган аҗарсыз сез. Әлбәттә, инде мине сөймәссез сез, Бер бичара хакъгүй икән димәссез сез. Карендәш, бер инсафка килсәңез ни? — Фиргавеннең варисы имәссез сез! Борадәр, минлекне куй галялхосус, Мин-минлек иясенә китерер носс, Мәрҗанигә алышырга кем чыдасын? — Куәсенә дәлаләт кылса носус! Фазыйльне фазыйль белсәк, эчен көймәс, Һәркачан тәвазыйгда бармы нәкыс? Батыр менән көрәшсәң, сау калмассың, Аяймын, бил-умыркаң өзелсә, дус. Ул сезгә җәүһәр җыеп нәсар кылды, Инде син кадерен белеп итәгең тус; Ала алмай ул җәүһәрдән коры калсаң, Бәхтеңнең шомындан, бел, артыңны кыс! Кил, зинһар, борадәрем, инсафка кил, Куәтең канча икән – чамаңны бел! Халь килсә, аның эшен сез дә эшләңез. Булмаса – файда бирмәс такылтак тел. Белгәнгә нигә эчең көя синең? — Эшен күр моталәга иясенең! Һәр фәннең бер сайлаган риҗале бар, — «Иясе серен белер биясенең». Керләсәң һәрнәрсәне – карайтырсың, Хасидсез андай фазыйль калай торсын? Исламбул, Мисыр, Шамда нәзыйре юк, — Кышкар, Казан, Дагыстан болай торсын! Бу чакда һичкем аңа тиң килмәйде, Бу яклар һичкемне аңа тиңәрмәйде. Батырлары мәйданга чыгып күрсен, Булмаса, «ул белмәй» не кем белмәйде?! Үлчәде истыйрлябен мөһәндисләр, Тәхкыйкын тәхсин күреп мөбарисләр, Һәр йирдә табгы сәлим әфазыйльдән, Хосусән Труйски мөдәррисләр. Хосусән хаҗи хәзрәт кылды тәсдикъ, Ушандак ишан хәзрәт галяттәхкыйк — Фөкарага кыйблэ-и хаҗәт булган, «Хәвалиһе мин көлли фәҗҗе гъәмикъ». Болар да сез белгәнне белгәндәйләр, Китабны сез чамалы күргәндәйләр; Шаһбаздай ялтыраган бер шоңкарлар, Тойгынның аягындан элгәндәйләр. Моталиб талиядә хәккан мәркат, Мәкасыйд талиядә хакка миръат, «Игътибар» да игътибарга алган икән Хөрмәтле Ризаэтдин – бер кямил зат. Җөмлә дилсаф әһле инсаф алды гыйбрәт, Казанга бу сәбәбдин килде фәхрәт, Рөтбәсенә мөтталигъ мөхлис икән Дамелла Борһанетдин казый хәзрәт. Әлхасыйль, күп әфазыйль салды колак, Барып табып әйтүгә телем чулак; Мәмсәви дамелланың мәдхе калай? Ләззәтле гыйбарәте – егет сымак. Гайре чит вилайәтдән ничә ирләр, Исламбул, Һиндстандан мөшаһирләр Китабларын кабул кылып бастыртканлар , Чалкаеп йөри бирсен мөкябирләр! Тәгассыбын калдырмас бозык замир, Сусыныңны кандырмас корык гадир, Ай торганда чулпанга гашыйк булган, — Ни кылсын көннең нурын ул бер зарир! Ай булмаса, йолдыз берлә төн яктырмай, Фәркъдандан мөстәгъни бәдре мөнир, Замирем мөзәккәр дип мактанмасын, Кояшка хурлык бирмәс тәэнис замир . Ничә мин-мин дигәнләр йоксын ачкан, Гафләтдән тәнбиһ кылган бу бер нази, Җиһанда хале гайан къале бәйан , Әфазыйльдән мөсәлләм җами гафи; «Җәлал» га хашиясе аңа шаһид, Нә кадәр мәдех кылсак, шунчә җәдир. Ливаъи тәхкыйкатьне хамил булга Мөбариз арасында бу – бер әмир! Җәридәи замандай җәмал ачы, Күргәзде йәде бәйза ялгыз бу ир. Кайсысындан күренде мондый бәйан? «Өййәһум йүнәббиъүкә мисле хәбир?» «Хикмәте балигасе» кандай икән? Зәукы сәлим иясенә балдай икән; Осуле хәкаикъны хамил булган Адәмнең тәнендәге җандай икән. Хәдисдә мәһарәтен нәзар кылсаң, Әсхабдән ишеткәндәй аңлай икән. Мондай гали галимгә тел озаткан — Ул үзе дүрт аяклы малдай икән! * * * Казакъча шигырь яздым ачык кылып, Хасидләрнең йөрәген ачындырып. Тәхкыйкләрен күргән соң куангандан, Китабларын карыймын да гашыйк булып. Тәсныйфлары басыйрәтне ярук кылган, Нәфис, хәсис арасын фәрекъ кылган; Адашканда киз килеп балга төшкән — Мин байгыш бер кырмыска гарык булган. Унбиш ел «Назурә»сен алганыма, Карай-карай баш очыма салганыма; Шифаи садр андан хасил итдек, Эленмәй хасидләрнен кармагына. Морадлары мөкябәрә булгандай соң Хасидләр күз салмайлар аръягына; Гавайлары, мулласына табигъ булып, Дөрләтеп ярып йөри ярмагына. Нигә мончә безләрдә әдәб кыска? Кәмаләт болай торсын – гакыл вуста. Бер йиргә килештереп хат язалмай, Берәүне яманларга кандай оста! Бәгъзесе укый да алмай гыйбарәтен, Кямилгә кандай кыла хәкарәтен? Дамеллалар бәгъзесе, белә торып, Хасмының морад кыла хәсарәтен. Әдвия хамил булмас бәгъзе мәрыйз, Нәсихәт кабил булмас фәззы гализъ. Шәятыйнның әбһәрен өзеп киткән — Атылып түбәсендән «Бәркыльвәмиз». «Җарудә» иясенә сүземез юк, Аларга каршы килер йөземез юк, Рәхимуллаһи рәхмәтән васигатән, Дөньяда сүземез бар – үземез юк! Ул да бер галим икән сөйләй торган, Голяма мәҗлесендә мәйдан алган, Морадына монафины сөймәй торган, Курае килешкәндә көйдәй торган. Без дә күрдек угының аткан йирен, Кай йиргә угы төшеп яткан йирен, — «Фәликөлли вәҗһәтин муәҗҗиһәтин», Бәрәкалла, килештереп тапкан йирен. Ана шәрик дамелла Мөхибулла , Раббани голяманы мөхиб мулла, Әүвәлдә кырын-ярын йөреп иде, Ахырында кайтып булды мөхикъ мулла. Дамелла Рәхмәтулла аңа нәзыйр , Тәхрират иттилягъда рәүшан замир, Мәрхүмләр Мәрҗанигә гъәкс төшкән, Аларга һәм мөтабигъ җәме гафир. Остазлары Кышкар хәзрәт алга чыккан, Галялхосус кәлямдә данга чыккан, Бәрагатьдә, дамелла Мәчкәрәдәй, Күп галимләр, мөдәррисләр андан чыккан. * * * Курса хәзрәт алардан борын булган, Мәдехка ул бер лаикъ урын булган, Ул, мәрхүм, Мәрҗанидәй мәфтүн булып, Күп галим ул газизгә кырын булган. Бу зат һәм үз гасрында әгъля галим, Хасидләрен мөбтәля табгы сәлим, Артына бераз әсәр ташлап киткән, «Камигыльбидәга» гүя сәйфе сарим. Һәр бәндә хәзинәсен идәр изһар, Вәләкин хәзинәдә тәфаүәт бар; Ни бар-югын белерсез – дөкян ачса, Һәркемдә бер сәүдә бар хале микъдар. Вәләкин Мәрҗанинең эше башка, Йылкының толпарындай йолдыз-кашка. Алыстан шәгъшәгасе балкып торган Җәүһәрдәй кундырылган алтын ташка. Кай эше ул фазыйльнең таң калмастай, Кай сүзе ул кямилнең күз салмастай? — Дәрденә дәрдемәндләр шифа тапды, Сукырлар күзен ачды карманмастай! Сәрхәбадлы кешеләргә бик килешде, Булдылар аяк-кулы сызланмастай. Кәмале йир йөзенә мәшһүр булды, Булдылар яманлауга алданмастай, Әсмаэи мөстәүрәдән җәмал ачып, Әхбабын гашыйк кылды җан калмастай; Шәҗәрәи дәлилнең тамыры тирән, — Алай-болай койынга кузгалмастай. Беркеткән хөҗҗәт берлән мөддәгасен, Остайы сылу җунып салган таштай; Эше пөхтә машинаның, ширазындай, Җебенең төйгән йире таркалмастай. Хасидләрнең йөрәкләре салмакланды, Кирәсе авыр булды тарталмастай. Батырларның кылычындан каяу чыкды, Кайтадан эшкә кереп ялганмастай. Айрылдылар күп хасидләр әдәбендән — Хасыйле тәкәбберлек сәбәбендән; Мөганид күркәм йиргә күзен салмай — Мәкъбулатка тәмәррөн гадәмендән. * * * Адәм кямил булмады кайнап пешмәй, Мәхәббәт фәнҗанендән шәраб эчмәй. Дошманлар хәбаләне салып карай — Тургайның тозагына лачын төшмәй. Һавада ул бер шоңкар әйләнә очкан, Без йөрәмез кара коштай эзләп тычкан; Төлкеләр анда чыдап тора алмайлар, Гүя бер киң апандан йөрәге очкан. Без сатдык меллалыкның коры атын, Бездән артык яулыклы дөрест хатын; Күңлемезне бер сындырып еламаймыз, Уйланып гарасатның вәкафатын. Ашкан бер галим чыкса – яманлаймыз, Мәҗлесне гайбәт илән тәмамлаймыз; Эшемез йә истиһза, йә хәкарәт, Үземезне һәр гайбдән амандаймыз. Яхшыны сүккән илан аты китмәс, Яман сүзнең күңелдән даты китмәс; Саф алтынны нәҗескә буяу илән Нәҗес китәр алтынның заты китмәс! Кыйсык ук аткан менән туры китмәс, Күңелдән яман сүзнең куры китмәс, Котырган эт һава карап өргән менән Асманда торган айның нуры китмәс! * * * Ул ирде шәмсе базыгдан , Мөнәүвәр бәркы лямигъдан, Галәшшәэн моназигъдан, — Җөда булдык, дәрига, аһ! Аның шөһрәтдә гонваны: Мөхәкъкак дөрре мәрҗани, Хәкаикъ гыйльменең кяне, — Җөда булдык, дәрига, аһ! Ки яздым мәрсия бән хар, Хасаисын кылып изһар, Бу хиндә юк аңа мәгъяр, — Җөда булдык, дәрига, аһ! Аның фәкъденә күп пишләр, Көенде барча дуст-ишләр — Труйский мөдәррисләр, — Җөда булдык, дәрига, аһ! Аның фазлына һиб гонван, Тәсанифы – ачык борһан, Басыйрәтне ачык кылган, — Җөда булдык, дәрига, аһ! Качан ул зат китеп барды, Казан күрке китеп калды, Һәммә әхбаб йәтим калды, — Җөда булдык, дәрига, аһ! Аның мәддахы бихәддер, Дагыстан, Һинддә бигадәддер, Бәнем мәдхем вәкахәтдер, — Җөда булдык, дәрига, аһ! Бәрагатьле шәһамәтдә, Бәлигышшәэн нәҗабәтдә, Бәдигылькъаль ләтафәтдә, — Җөда булдык, дәрига, аһ! Мөхәддис җамигыль әхбар, Мөхәкъкыйк хавиел әсрар, Мөдәкъкыйк кяшифеләстар , — Җөда булдык, дәрига, аһ! Сәкыйулла рухә һәр ань, Зөлял гафвилә гофран, Фиракына йөрәк голйан, — Җөда булдык, дәрига, аһ! Гыйнайәт кылса ни, йа рабб, Үзем байгыш, атым арык, Казан шәһренә бер барып Күралмадым, дәрига, аһ! Илаһи, җөмлә хаҗәтем, Кабул әйлә мөнәҗәтем, Кабахәт җөмлә халәтем, — Түзалмадым, дәрига, аһ! Аның мәдхендә бән газиб, Казакъча бер бәет язып, Тараттым йортка бән таз эт, — Җөда булдык, дәрига, аһ! * * * Акмулла, күп сөйләнмә, инде җитәр! Үзеңнең кайгыңны күр, гомер үтәр. Яхшының алдын бераз күреп идең, Имәс идең юл күргәнсез мужик-мишәр. Иң әүвәл тулып ятыр синең менең , Ник кирәк сәмәрәсез коры белем? Сәфәр – алыс, инсаф кыл, хакъдан оял. Борынгы кабахәтлек йитәр, энем! Хур кылган үз-үзеңне син бер кисер, Әфлисун арасында син бер кишер; Намазда лөббе мәгънә бернәрсә юк, Заһирга горурланган син бер кыйшер! Миңа мәгълүм: син үзең күпдән яман, Нәфсең сине өйрәтеп бөккән яман. Бәлки, бераз яхшырак булыр идең, Син күрсәң үз-үзеңңе этдән яман. Котырып, нәфсең буйлап киткән яман, Җуан муен үгездәй җиккән яман; Морадынча йитәкләп алып йөреп, Ничә урында абруеңны түккән яман. Күкрәгең катып калган таштай яман… Эшең күп килешмәгән андан башкай, Гыйбадәт дип азапланган коры гадәт Ахирәт файдасына ярамасдай. Андан башка бик күп синең начар йирең, Каберчыгар йокыңны ачар йирең, «Вә-әмтаз вәлйәүем» дигәндә көндә, Бәдбәхет! бармы шунда качар йирең? Борадәр, башдан бәла без кичергән, Күп кайгы тарта-тарта без исергән; Башым хәйран, эчем вәйран – диванәмен, Ни мәгънә чыгар дисез бер исәрдән? Кимчелегем билгеле каләмемдәй, Җүнсезлегем билгеле кәлямемдән; Сад-һәзар гаибанә догаңыздан, Өмидвармыз олугъларның җәнабендән. Бар микән бу дөньяда миндәй яман? Һичбер эшем бармады алга табан; Моң булып кырык биштән яшем үтде , Бер эшем төзәлгән юк әле һаман. Эчемдә юк яшереп саклаганым, Яманлыкда үземә тиң тапмаганым; Үземне эт, дуңгызга хисаб итсәм — Үземне ул вакытда мактаганым Мәгъзурмен – инсаф кылып карасаңыз, Без байгыш биекләрдән аласамыз , Кечрәйтсәңез, кечрәергә мин яраймын, Үзеңез зураерга ярасаңыз!"
"«Бәгъдәссәлам, Нургали мулла, сезгә…» а) Бәгъдәссәлам, Нургали мулла , сезгә, Ходаем инсаф бирсен күңлеңезгә; Бозау улып уйнакласа, утка басар, — Тик ятмасаң, төшдең инде безнең күзгә. Сез дә бер йөгрексенгән төлке икәнсез, Без йөреп төшдек инде сезнең эзгә; Бер дә нәүбәт килде инде бу көн безгә, «Безгә йитәр кеше юк», – дип өмид өзмә. Синең дә бер әрүахың күтәрелсен, Җәелсен хасиятең бераз «йөз» гә ; Хәрарәтдән мәхмүм булып эчең көйсә, Сусыныңны кандырыр безнең сөзмә. Мөхәкъкыйк Мәрҗанигә аузын ачкан, Йыландай зәһрен сачкан мулла сезмә?.. Моныңны аяймын, борадәрем, — Котырсаң да, Уралдай тауны сөзмә! Һәр шәйне мәузыйгына куймак кирәк, Мөрәүәрне мунчак берлә бергә тезмә! Мулла дигән кари була беләсезме? Тасаууф китабларын күрәсезме? Башкортның наград алган кантонындай, Мулласызмы йә чинауник-түрәсезме?! Мөҗтәһид галимгә каршы торып, Кабергә талаш берлә керәсезме? Гомреңезнең күбе үтде гауга берлә, Мәрҗанине йиткәрмәм дигән сәүдаэ берлә; Сөннәтчә эшемез юк һәм алдаймыз, Әһле сөннәтмез дигән дәгъва берлә. Артыкызны ачкан соң күрәсез йик, Әйтәсез шул сәбәбдән «залль-мозыйлль» дип. Кәлимулладан әсдәкъ ни нәрсә бар? Әйтделәр: «Әсатирел әүвәлин», – дип. Сез дә шулай тәҗавез кылдыңыз күп, Йортымызга фетнә салды ушындай гәп. Сезгә каршы без әйтсәк – ник ярамай: «Вә һәм фи тогъяниһим йәгъмәһун», – дип? Батырны «батыр» диләр – көчен күргәч, Останы «оста» диләр – эшен күргәч, Ул минем атам имәз, остаз имәз , — Хаклыкны тәсдикъ зарур, эшен күргәч! Фикъһдә бу заманның Ногманы бу, Хикмәтдә бу заманның Локманы бу; Үткәнләр үтеп китде, инде хәзер Әһле сөннәт рәһбәре – солтаны бу! Борадәр, син үзеңне ихтисаб ит, Мәрҗанине мөҗтәһиддән син хисаб ит, — Йир йөзенә нуры төшкән ул бер кояш, Ул кояшның нурындан икътибас ит! б) Күп сәлам, Нургали мулла, сезгә, Ходаем инсаф бирсен күңлеңезгә; Бозау күп уйнакласа, утка баса, — Тик ятмай син дә төштең безнең күзгә. Синең дә әрүахың күтәрелсен, Җәелсен хасиятең бераз «йөз» гә; Сез дә бер йөгерек төлке икәнсез, Без бүредәй төштек инде эзеңезгә. Тик тору кирәк иде җүнең белән, Тыныч кына, кадәри халь көнең белән; Гыйлемең зур, йәшең өлкән ага булсаң, Сөйләшеп кара син бер энең белән. Ишетдем акырып яткан бер батыр дип, Борын сәүдәм юк иде синең белән. Бер чалуга мин дә яман имәс идем, Кем икәнең инде бел моның белән. Борындай белгәнем юк синең серең, Бу якка мәгълүм түгел үлең, терең; Мәрҗанине һәм җиңалмай, ни куялмай, Кан булып җыелдымы эчтә чирең?! (…) Бәлки сез ул тарафда дамелласың, Хәкыйкатьдә йә мулла, йә сулдасың, Раббани голямадан булам дисәң, Сабыр кылу кирәк иде бу юлда син! Мәрҗанигә галиб булу сезгә мәмнугъ, Гадавәт җиһанга фаш: хөссәд, матмугъ; Ул фазыйльне ифк газим нийәт кылып , Уйнай торган улмы иде синең тиңең? Мөҗтәһиддәй галимгә тел тигезгән, Сәлямәт торса икән кямил динең . Биниһайә хәкарәт кылды дигәч, Йөрәгем булып китде телем-телем; Бер газизне талатып тормайык дип, Кузгалды бу сәбәбдән фәкыйрь энең. Кызу мичтән чыккан соң, эссе булып, Аузыңды пешермәсен безнең белен! Мөселманның пәрисе суккан микән, Касыйдәсез басылмас синең җенең . (…) Батырны «батыр» диләр – көчен күргәч, Останы «оста» диләр – эшен күргәч; Ул миңа остаз имәс, ата имәс, — Хаклыкны тәсдикъ зарур, эшен күргәч . (…) Гомреңнең күбе үтде гауга белән, Барыгызны җиңәм дигән сәүдаэ белән, Сөннәтчә һәм булмаймыз, һәм алдаймыз, Әһле сөннәтмез дигән дәгъва белән . Тыя торган аксакаллар вафат булды, Инде безгә фетнә салу ансат булды; Казан халкы башларын без каңгырттык , Вөҗүдемез гайне бер афәт булды. (…) Сүз күп булыр дөньяда тотылмаган, Дошмансыз һичкем тыныч утырмаган, Даимән сәбәб: әгъдаэ фетнәсендән Җиһанда әфазыйльләр котылмаган. Симерсә, берен бере этдәй талар, Дәүләткә адәм бармы котырмаган? Сәлиметтамгъ адәм табыр хәл юк, Эчен бер гөман менән тутырмаган +. Туры сүзгә һауалылар очынып китә, Чатнаган пыяладай шытырдаган; Хаклыкда урыны килсә, тел тартмайды, Акмулла дигән байгыш тыпырдаган. (…) Әрләшкән хатын-кыздай, көлке булып, Ояты ким булганы юк усыргандан. Әүляде хакыйкатькә хәҗаләт шарт — Нәтиҗә хасил булмай кысыр малдан. Бокаларны сөзештереп, бак-бак булып, Мөселман сыйырлары кысыр калган. Ясауылны шайтандай сайласаңыз, Дөньяда нәрсә куймас мөселмандай? Әллә качан сезнен паруд тунган микән, Булмаса, хакъдан күзен йомган микән? Артыкча таза йирне артка ташлап, Чебендәй кутыр җиргә кунган микән? (…) Йөргән җирем казакъның, бадиясе, Гыйлемгә аз әсбабе гадиясе. Тирә-ягым китабдан хали имәс, Утырган урыным – бер каз оясы! Куйганмын төрле китаб каршыма өеп, Караимын фарсымдан башым иеп; Сезнең дә рәддеңезгә күз саламын Форсатымның барында, күңел җебеп. Мулла икән дип һәркемгә алданмаймын, Җебе таза булмаса – җалганмаймын; Азрак җунып куйган сөялләр бар, Ибе килсә, җилкәдән салгандаймын. Шәп икән туйыңызда сезнең сорнай, Ишеткән чыдамай колак бормай; һай-һайсың, Бохар чыккан мулла икәнсең, Күккә чыгып китсәңче, җирдә тормай! Галим булса – дин бабында зарлы булсын, Кирәк ул бай, кирәк ярлы булсын. Бу сүземне сөймәгән тәкәбберләр Бәгазабә вә гъизә ярлып үлсен! Белмәйсез мәртәбәдә галиясен, Нигә син шунчә артык далиясең? Әфәндем, Мәрҗани кем, үзеңез кем? — Тәнавел кыл къәтрә даниясен! (…) Бәланең күбе чыга эчемездән, Дамелла-фәлән дигән кешемездән, Мәгазалик, эшем хак дигән дәгъва Зөлҗәлал гафил имәс эшемездән. Бу якда батырлар бар сулдыргандай, Алышканда билеңне сындыргандай; Тәкыйсскә суйылдай дәлилләр бар, Кундырганда колагыңны тондыргандай. (…) Мин әйтдем кадәри халь эчемдәген, Һәркем эшләр үзенең көчендәген. Бер кямалнең хәйрәте дәлил батыйнән — Һәр савыт чәчрәтер эчендәген. Беленде күкрәгендә хәкыд барлык, Гомереңдә китмәде күңел тарлык; Тәзвират базарына төшеп алып, Сәүдәңез йә гаддарлык, йә мәккярлык. Казанда мондай фазыйль зат килмәгән, Казан торсын – күп гайре җиргә тап килмәгән. Йөз мосанниф китабларын бер якка куй — Бу кешенең бер үзенә чак килмәгән! Һәр «йөздә» була икән бер мөхәкъкыйк, Һәрбере мәгасөннәт әһле тәхкыйк; Сөйутый, Газалидән зат булмаса, Башкалар әксәрендән бу – мөдәкъкыйк. Хирфәтеңез ихласы – мөназәрә, Хакыйкать нәзыйр имәс мөкябәрә. Бу талаш нәтиҗәсе, мәгаз Алла, Шифаһ-хәзрәт булмасын парә-парә! Ул кешене танымай күп бәйләнсәң, Дошманың бер йөз имәс – меңгә тулар. Әсхабләр безгә салып киткән эз бар, Сезләрдә ярма булса, бездә тоз бар — Акмулла әйтә бирсә, эчең сызлар! Хаклыкны күрәм дисәң, бездә күз бар, Арыслан айга сикреп аягы сынар; Чырадай янып торган күзең тонса, Батыр үлеме марҗадан дигән сүз бар! Сез караган китабны без карыймыз, Аягыңны чалуга бер ярыймыз, Тәнкыйс кылган адәмләргә Карышып яткан бер малаймыз. Нургали, курыкды дип, булма алаң, Әгәр син таяк алсаң, мин ук алам; Батыр «батыр» аталыр – көчен күргәч, Инкярдә бер мәгънә юк – эчең белгәч; Ул минем атам имәс, остаз имәс, Алыстан гашыйк булдык – эшен күргәч! Башым минем исән торса – китаб кулда, Әгәр син мылтык алсаң, мин туп алам! Һичкем мондай талаш белән морад тапмай. Талашыгыз дәфтәрен бер ат тартмай; Мөназәрә ачылып, мирза белән Әйтешмәй һәм тартышмай, колак тартмай. Көчле су тавыңны базып китсә, Казакъның тегермәнен Форат тартмай! * * * Бу заман – табигате шундай хәтәр, Кирәк ул казакъ булсын, кирәк – татар; Күрәбез морны биек кәттәләрне — Фәрештә затыннан имәс – безнең катар! II Мәкяным минем яткан – аты зиндан… * * * Егет башым әсир булды вакытсыз… * * * Ак җаны нахак көйгән бичараңыз…"
"«Һәр заман сүз башланыр бисмилладан…» Һәр заман сүз башланыр бисмилладан, Һәр вакыт эш башланыр бисмилладан; Яхшылар бисмилласыз эш кылмаган, Эш тәмам бисмилласыз һич улмаган . Кандай тел әйтеп бетәр хакъ сәнасен, Бәндәнең хәлас кылсын мөбтәлясен; Мескенләргә мөнәҗәт, дога кирәк, Зарланып телдән салмай раббанасен. Мөхәммәд әрүахыңа сәлам, салат, — Өммәткә гасый булган һомай канат; Калдырган аять, хәдис – дин чирагы, Сүзенә җаным фида йөз-мең кабат. * * * Бәгъдәссәлам мин мосафир Акмулладан , Тугъры әйтеп, халыкга җазган хак мулладан, Сахрауи эчләренә бездән сәлам, Дошманның җаласынан пакь мулладан. Бәгъдәссәлам фәкыйрь хәлем сорасаңыз, Хат менән белдерәен каласаңыз, Аһ орып, аш эчбәй, кан йотамыз, Үлгәнгә, үлмәсәк тә, җанасамыз. Язайын сезгә гыйбрәт – карасаңыз, Җайылган тәмам йортка тамашамыз. Симезләр җабыгады нәзар итбәй, — Бол җирдә биекләрдән аласамыз . Саргаеп, төн ойкламай таңасамыз, Гакылдан госса мәнән адасамыз; Ау корып чебен тоткан үрмәкүчдәй, Кандала, бөргә менән таласамыз. Мәкяным минем яткан – аты зиндан, Һәртөрле адәми бар җәфа кылган; Эчендә төрле гыйбрәт – хисабы юк, Сәргыя ничә төрле – бар җыелган. Тимермин кадакланган тирәзәсе, Кара тас кабатланган кирәгәсе; Урысның тулып ятыр кенәгәсе, — Ходадан дошманыңны теләмәче!.. Килмәйде күңел җитәр күңел сорай, Мылтыкды салдат җөрер урай-урай; Ходаем кылган эшкә чара бармы? — Җатырмыз, бичаралар, җылай-җылай. Тоткындың, сорасаңыз, җайы сулай, Адәмде усындайда адәм сынай; Күрәмез тирәзәдән мирзаларды, Үтәде касымыздан сабай-сабай. Кей адәм ун җыл җатыр, озап калган, Эшләре Питербурга озап калган, Һиммәтле кандай ирләр заигъ булып, Аякы кесән менән тозакланган. Саргайтды ак йөземне кара тас өй, Ат менән ни күрмәйде адәм басы? Каңгырды басым минем тауыс менән — Яхшының ямандай юк аермасы! Адәмдең караңгы өйдә кайгырмасы Аурады җата-җата кабыргасы; Эчендә нахак да бар, хаклы да бар, Җатады җилкәләрен касый-касый. Катыксыз кара күҗә – эчкән асы, Эчкәндә тамчылайды күзнең ясы; Борадәр, эчбәймен дип булма гасый, Дөньяның вафасы юк, атаң басы! Миндагы моны теләп алганым юк, Казакъка зурлап кияү булганым юк . Ходаның кылганына чара бармы? — Йөрәгем җанады утдай, дәрманым юк. Бездагы бер шаһбаздның баласы идек, Хәлфәнең дин өйрәткән тазасы идек; Гыйлемлек мәйданына катар килгән, — Дүртенче-бишенчегә талас идек. Киң япан тар булады – каза килсә, Җук гайеб бар булады – җәза килсә; Кадере амандыкдың аман чакда, Басыңнан гакыл китәр – бәла килсә. Бәлане күреп калган асыл затлар, Казадан тар-мар булган алтын такълар. Дошмандың бәла аударган кайгысымин Кителгән булат кылыч, мәрвәрд саплар, Һәркемгә бер сәбәбдин афәт булган, Яхшыга булсадагы – нахак бултан; Карыскан бер солтанга каршы килеп, Хибестә Имам Әгъзам вафат булган . Әсәре асыл сүзнең балдай татыр, Бол җирдә күңел куркак – телем батыр; Ак җаны нахак көйгән бичараңыз Акырын кыйсса кылып сулкылдатыр. Бәндәне ризык дигән кыймылдатыр, Сачелгән ризкы булса, җөреп татыр; Һәр бәндә күрәсене күрмәй калмас — Кирәк солтан булсын, кирәк – император! Таусылды кайгы менән гакыл, хатер, Эчемдә кайгы-хәсрәт тулып җатыр; Сөйтеп җатып, Акмулла бичараңыз Тирәндәй әйләндереп сүз кузгатыр. Бер каза күрмәенчә адәм тасыр, Бәндәнең каза дигән күңлен басыр; Җимәйтен баурсакды Акмулла идем, Чәйнәймен кара нанды кашыр-кашыр. Салдатлар кич булганда куйдай камай, Җабады малдай кылып, санай-санай; Үләрем исемдә иде, бол истә юк, Каза җитсә, бирәде икән җәббар Ходай. Саргайдым тирәзәдән карай-карай, Зарыгып чыдамайды, тәтте җанай. Исәнгилде, Батучка остаз булып, Акмулла хурлык күрде талай-талай. Җабыкдым кайгы менән уйлай-уйлай, Бол җирдә һич берәүгә сүзем сыймай. Казага гариб бәндә чыдайды икән, — Залимләр Акмулланың җанын кыйнай. Ачы икән мәзлүм булып калган көнай. Коръәндә залимлекдән тыйган Ходай; Кылганы Исәнгилде искә төшсә, Җылаймын ике күздән җасым тыймай. Күп иде мине дошман табалаган, Чыгарган төрле үсәк, җала җаман; «Җук, дигән, хакка зәуаль» бер мәкаль бар, Хакъ әсәде – бер Ходаем аралаган. Мәгънәләп инде әйтәем, кара маган! Лаикъсыз яхшы сүзгә карамаган, Язылды кайгы менән, гайб итмәңез, — Каскырлар йөрәгемдә җаралаган. Күтәрмәйсез туры айтканды, надан адәм, Борынгы рәсем калган заманадан: Дошманга пәйгамбәр дә ярамаган, Сары май эт карнына онамаган! Һауалы – бу заманда караламан, Арасын кара чикмән аралаган; Тередә күнбәйде икән кара надан, Заң куып, шәригатькә карамаган; Кылганы бер Ходайга ярамаган, Пәйгамбәр сөйләгәнен каламаган, Йорт бозган үсәкчеләр ярамаган, Җылкыны кырчаңгыдай алалаган ; Адәмдә үсәк менән җала җаман, Чебендә – чага торган ара җаман; Сөйләсә, сөйләй бирсен кара таган, Кусылмас ак маралга кара кабан; Карамас гыйлем кадрен кара надан, Кара эт тә пәйгамбәргә абалаган, Этләрдән дә эт калган юк таламаган, Итемнән дә ит калган юк канамаган; Җау кайтып, бас ачылыр дулыгудан, Шаһбаздай күзен ачкан тумагадан; Тоткын кып җәүһәремде алалмаган, Ул җәүһәр бер Аллаһе Тәгаләдән; Яхшыны күрә алмайды надан адәм, Рәсем буп калган борын заманадан, — Һәр Мусага бер фиргавен дигәндәен , Калыпдыр бойрык булып голямадан. Динкарендәш, барчаңызга күп-күп сәлам, Сезләргә бәгъдәссәлам гыйбрәт-кәлям. Һәртөрле мәгънә менән кыйсса яздым, Җөзәдай һөнәрле адәм үргә таман! Хур булдым хата төсеп козгындарга, Яранлар илтифат ит безем зарга; Арыкды аса баскан аргымакыйм, Тоектан туктап калдым кисә җарга. Мондай эш кылганы җук, күргәне җук Казагы Кече җөздең, Ырымбурдың . Атлас тун базарында кымбат үтәр, Сом илдең базарында сәүдә бикяр; «Зәр кадрен зәргәр белер» дигән сүз бар, Гәүһәрде эт муйнына таксаң, китәр. ………………………………………………. Сауыскан хаким булып тутый булмас, Җук илдең бузбаласы коты булмас; Бозауы үлгән сыердың сөте булмас, Җолдызы саратандың кауес булмас; Җамандың кәсафәте алыс булмас, Ала куңыз тиресе игә күнбәс, Җүкәне майлау менән кайыс булмас; Яхшының сәүдәсендә сагыш булмас, Сәүдәсендә җамандың табыс булмас. Сыерга келәм җабу җарасбайды, Чагала буяу менән тавис булмас, Күк тимер кайрау менән алмас булмас, Күк исәк кордас булып, мондас булмас, «Җаман дуст – кара җылан!» дигән мәсә Җар булып, юха җылан җулдас булмас! Җаманды күп үстерсәң – өмид кисәр, Хызырдың кадрен белмәс тинтәк, исәр; Залимдек зольме күп, күп симертсәнез, Табактан эттең башы чурчып төсәр; Җаманды түрә кылсаң – йортың бозар, Гакылсызны үстерсәң – ботын сузар! Түрә димә, кара димә – фиглен кара — Кей җаман аргымакдан мәстәк узар. Адәме бол замандың хәрам тамак, Күңле кара, аузы ала, ирне җалак, Дин җулына чамҗул атдай чигнәд иде, Дау дисә, җауыр атын китәр сабап. Калмады йорт эчендә оят, әдәб… ………………………………………………… ……………………………………………….. Ходага унчә кылмайды коллык, тагать. Зар кылып, мин җатырмын жаббар хакъкаай, Җабыгып, сөяк калган аргымакдай; Залимләр кадер белмәс һәлак итде, Көн нурын күрә алмаган ярканатдай. Кылдылар онытбасдай җаман бер эс, Эстәре дингә зыян, заңга дөрест; Саклансын данешмәнд ир җаман дустдан, Надан дуст – бер айлык дуст, төбе – дошман. Җофардың почык кесе исен сизмәс, Гөл исен кайдан тойсын томсыгы очкан! Күп җатып тар җирләрдә саргайды бит, Бол җирдә җандай җакын булады чит, Сом илдең базарында дөкян корып, Җәүһәрем бәһасез буп хур булды тик. Җамандың, борадәрем, сыртынан кит, Әүлия булсаңдагы, куймайды эт: «Эт өрде пәйгамбәргә» дигән сүз бар, — Эт атым югалмасын дип айта дип. Борадәр, бу сүземде күрмәңез җик, Минем җук яхшыңызга эчемдә кик; Җаманды дошман күрмәк – дин сөннәте », Бәгъзесенең иманындан кыламын шик. Пәйгамбәр хәдисеннән риваять бар: «Үсәкче – җәһәннәмнең канчыгы», – дип. Дуст имәс – дустны сыртан җамандаса, Кесе имәс – бер хатаны җабалмаса; Бәндәне сыртдан адәм ни димәйде, Инсаф итеп, бер Ходайдан оялмаса. Мактамас адәмде адәм – күралмаса, Аксак эт җатып өрер – җөралмаса; Агъзына тупрак тулып, сунда туктар — Газраил эшен килеп тәмамдаса. Нәгылып җаның чыдар, борадәрем, Ак сөтең бер эт килеп хәрамдаса? Аһ ормас ир, җөрәген саралмаса, Кайгысы кайгы өстенә җамалмаса; Барынан усы хурлык җаман икән, Хәстәдән күңел хушлык сөралмаса, — Тилмергән бу вакытда тоткын идек, Күреп китеп җөрсәңдәрче амандаса! Кайгылы бәндәсенә Ходай җакын, Җылатыр бәндәсенең асыл затын, Һәркемне артык сөйсә – артык кыйнар, Дустының, иштәен дип, мөнәҗәтен. Әбүҗәһел Мөхәммәдкә инанмаган, Иманга өндәсә дә телалмаган; Өч йөз алтмыш могҗизасын сихер диеп, Җарылган аймин кәнде күралмаган. Айтайын кыска сүздең мин тулгауын, Дошмандың үсәгенә җукдыр дауым, Без түгел, пәйгамбәргә үсәк булган, — Булыр, дип, һәр Мусага бер Фиргавен . Тоткын буп газиз Йосыф канча җатды, Чыгарып агалары кол дип сатды; Мөндан соң Зөләйханең җаласымин Зинданда унике жыл җәфа тартды. Нәгылды Исраилнең даналары, Үзләре – җакын нәби балалары, Орлыкчы, үтерекче, үсәкче дип, Йосыфды кандай кылды агалары?! Асылды сүккән менән аты китбәс, Күңелдән җаман сүздең даты китбәс; Нәҗескә саф алтынды буяу менән Нәҗес китәр алтындың заты китбәс! Кыйсык ук аткан менән туры китбәс, Күңелдән җаман сүздең куры китбәс, Котырган эт һава карап әргән менән Асманда торган айның нуры китбәс! Күп сәлам барча сахра, динкарендәш, Күңлеңез гарибләргә киң карендәш, Адәмдең үсәк сүзе бары бикяр, — Җазылган ләүхелмәхфуз үзгәрелмәс. Языптыр мосаннифлар һәр китабка, Фискъ сүз алынмас дип илтифатка; Кабрендә Имам Әгъзам эт булды дип, Канчамы үсәк булды асыл затка! Бәлане күреп калган пәйгамбәрләр, Җәфаны тарта килде чын гәүһәрләр, Булды дип нәгып тоткын уйламаңыз — Файда җук артык сүздән, борадәрләр! Аргамакка кимчелек җук кесән менән, Наданлар мондай сүзгә төсенбәгән; Мөслим дип үсәкчене әйталмаймын, Без түгел, пәйгамбәр дә эсинбәгән. Яхшы сүз тыңдамакка хуб мөбарәк, Яхшыга Хода – мәдәд, гакыл – сәбәб; Бу сүзем үләң имәс – бер нәсыйхәт, Җазганы булмаганы фарсы, гарәб ."
"«Гаҗәб: һәркем гъәни булса…» Гаҗәб: һәркем гъәни булса, аңа хөсне дидар әйләр, Фәкыйрь мескенгә пәрва юк, мөзәлләт берлә зар әйләр. Фәсахәтдә хисан булса, ки Локман хикмәте булса, Дәрига, бәхте юк ирне фәкыйрьлек шәрмсар әйләр. Гъәни бер нафилә эшдә дийән тәгърифенә йитмәз, — Зарурәтдән фәкыйрь яшен түгеп мең игътизар әйләр. Гаҗәбдер, гомдәтел-әгъян фәкыйрьне гайненә алмаз; Вәләкин әгънияләрне зәһи садр кибар әйләр. Менеп һиммәт мәтаййасын, мәһабәт җилдереп байлар, Берен бере хозур әйләп, мәрамен иддихаль әйләр. Шаһамәт малике сәтъвәт табып, бәһҗәтдә ба-фәрҗам, Тәфәкөһ бабидә оббоһа сафалар өстевар әйләр. Ләбасе фахирә үзрә мөсәйкъәл мөргы тависдай, Төзеп мәйдан фәзасында мәҗалисен ифтихар әйләр. Тәвангирләр, берен бере тәбәссемлә итеп икъбаль, Урамчы өенә биңзәш фәкыйрьне тар-мар әйләр . Аны шунчә тотарлар хар, җөлүсендән идәрләр зар; Әгәрчә булса ул диндар, аны гүя химар әйләр . Мәсаиб чикмәгән инсан Һауасына дәва булмаз; Сорашмаз шәйлә кибрендән, фәкыйрьне ихтикар әйләр. Сафа әүкатилә мәгърур улып дәүранә биш көнлек, Тәмәтти үзрә көрлекдән фәкыйрьләрдән нәфар әйләр. Санадир мөтрифинләрең һауасындан, мәгаз Алла, Ләбасе иске галимдәй сәлам алмага гъар әйләр. Дәрига, әрҗөмәнд ирләр, фәкыйрьлекдән булып паймал, Хәйа пәрдәсене – ихракъ, Замирен поргобар әйләр. Күренсә капкадан бер бай, кирәк – кыргыз, кирәк – нугай, «Хуш-амәд» ләп аңа, һай-һай, мөфахирән софар әйләр . Фәкыйрь Акмулла, кил, сабыр ит, чәрхнең җәүренә син һәм, Үзең мәхбүс, сүзен мәрдүд — сиңа кем игътибар әйләр? Казаның серенә һәргиз гакыл бары өчен йитмәз, Ләтаиф зимн белүе дә гыйбарындан зимар әйләр. Кемен сурәтдә лотф идеп, хакыйкать газабына тартыр. Кемен игъзаз идәр ахыр — әгәр заһирдә хар әйләр. Кемен тоткын идеп бауда, агызып дидәсендән кан, Кемен сәйр итдереп багъда, мәкамен гөлгозар әйләр. Кемен… заһир ләтаиф нигъмәте үзрә, Кемен мәсрүр идеп даим, Гыйбадын ихтияр әйләр. Назыймне сорсаңыз, әй яр, мәкяне – хар, эчендә – нар, Ләкабе мәшһүр Акмулла, хибесдә зар-зар әйләр. Агызып яшь, йөрәкдән – кан, ятыр тик чыкмаган бер җан; Дога бирең, әйя хөллан! — сезә күп игътизар әйләр."
"«Минем кебек булыр микән бәхетсез…» Минем кебек булыр микән бәхетсез, Егет башым әсир булды вакытсыз; Әсир диеп, борадәр, сүкмәңезләр, Күземдәй канлы яшем түкмәңезләр. Теләп алмадым үземә моны, әй яр! Къәдәр килсә, япан булыр икән тар. Бәла килсә, күрер күз күрмәз улыр, Каза килсә, аяклар йөрмәз улыр; Кеше мәхбүс булыр тәкъдир эшендән, Сәбәб булган исә дә кылмышындан. Сәбәб булыр дәхи дошман кешедән, Тәҗәссес әйләюп мәстүр эшидән. Бу эшдә мөбтәлядер канча әхъяр, Асыл фетнәгә мәншаэ тагъны әгъяр. Кәзаликә мөбтәля канча мөшаһир, Мөгаллиме Санидәк хикмәтдә маһир; Шифа, шиддәт күрә килгән галиләр, Әфазыйлдән пәйгамбәрләр, вәлиләр."
"«Әссәламегаләйкем асыл затка…» Әссәламегаләйкем асыл затка , Мәйданда узып килгән аргымакка; Лаикъдап дәрәҗәңә яздым сәлам, Төбендә аса җөйрек булмасак та. Бөстансыз былбылдагы сайрай алмас, — Бу көндә охшап тормыз җабалакка. Ходаның язганына чара бармы? — Язылмыш ләүхелмәхфуз дигән такъка. Илтимас хәзрәтеңә сад-һәзәран: Без факыйрь бичараны читкә какба; «Ишарәт – гакыллыга» дигән сүз бар , — Артык сүз әдәбсезлек асыл затка. Дөньяның төсеп тормын мәзарына, Сатылдым бер сом илдең базарына; Агяһлек һич берендән сүз алмадым, Сунда да өмидемне өзалмадым, — Хибестә интизар буп зарыккандай Сезләргә тагы җаздым – түзалмадым . Бәндәдә булады усындай хәл, Дананың ләфзы – шикәр, мәгънәсе – бал; Бичара зарыккандай айтканды дип, Солтаным, илтимаска нәзарың сал. Тоткынлар кыйбласиде бусагаңыз, Сүз полын белмәгәнгә охшамаңыз . Җусаңыз, бер төскән кер китбәй калмас, Кайраса, кителгән җир үтбәй калмас; «Һәрбер зат үз аелына кайтыр» дигән — Дат җогып, булат кылыч үтбәй калмас. Күп иде мөселманга нәзарыңыз, Көн саен бәләнд мәйдан базарыңыз, Саркытдан Акмулланы буш куймаңыз, — Тасады сездең дәүләт казаныңыз. Дөньяда артык кылган хакъ багыңыз, Җәелгән мәмләкәткә әрүагыңыз, Данишмәнд алмагачның мивәсидең, Кышы-җазы көелдәсен җафрагыңыз. Китбәгән бәхет, дәүләт бас-малыңдан, Чыкмаган ир-азамат икъбалеңдән; Кәрәмең Бәхре Гоман къәтрәсендәй, — Канча җорт су эчәде ихсаныңдай. Дәүләтең бәхетеңмин таса бирсен, Каһәрең дошманларны баса бирсен, Дошманың кырдан өркеп кача бирсен, Ходаем маңдаеңды ача бирсен! Дога сул Акмулладан, солтанымыз, Эчендә күп җолдыздың Чулпанымыз; Тумагасы – көмешдән, турын – алтын, Һиммәте бәләнд мәйдан шоңкарымыз. Киләсең ата-затдан нәкыйс булмай, Һиммәтең поркуәт , дәүләтең – сай; Дога кунып, кот җоккан бер урын дип, Ботакка пәнаһлаган без торымтай. Җәһәннәм хәрам булсын этеңезгә. Килмәсен дошманларың битеңезгә, Гыйнайәт өстәлеңдәй бер умыртка Ташласаң ни булады этеңезгә? (…) ."
"«Кыпчак эче карабалык карагызлар…» Кыпчак эче карабалык карагызлар , Зарына Акмулланың караңызлар, Мине остап бирдеңез дошманларга, — Барчамыз Тәңре алдына барамызлар. Ходаем сезгә бирсен изге таләб, Мин тордым илеңездә Тәңре калап ; Хыянәт кылгандарың искә төшсә, Җылаймын күңлем бозлып, кабат-кабат. Булмады үпкә җазмай чарамыз да, Ачу тотып чыдар хәл юк җарамызга; Бигөнаһ хыянәтләп саргайтдыңыз — Үкертсен тычкан төшеп сабаңызга ! Кем чыдар усы төрле бәлаңезгә, Агъзы нәҗес саускандай алаңызга, Мондай эс мөселманга казакъ кылмас, Бәрәкалла сезде тапкан анаңызга! Тел тиде барча ата-карагызга, Барчыгар яхшыңыз да араңызда; Җәфаны кайсың кылса, шуңа әйтәмен — Күкрәге кара майдан караңызга. Разыймын сезең ата-бабаңызга, Күкрәге фирасәтле данаңызга; Тимәсә яхшылардан бер шәфәгать, Хур булып усы арада каламызма?! Күп-күп сәлам, бәхил мин данаңызга, Изге дога изге ата-бабаңызга, — Кятибен сорасаңыз – мин бер тоткын, Акмулла Труйски калаңызда."
"«Йа Хода, юлыңда булсын…» Йа Хода, юлыңда булсын бу гъәзиз җаным фида, Идәмен сиңа мөнаҗәт — агъласын телем нида. Мөстәгыйн бел һәр урында бәндәңи, әй солтаным, Саклану бәйлә улырмы — бәндә фәрмандин җөда. Афтабең нуры төшмәсә, рәүнәкъ улмас бу җиһан; Сайрамас былбыл, әгәр булса гөлестандин җөда. Әй борадәр, нә сорайсың бу әсирең халене? — Сезгә салус нисен әйтсен, булса икърардин җөда! Нә гаҗәб: пешкән йимешдин татлыдыр бу йәш вакыт, Аһ булдым сәшкәдәй кыйммәтле дәүрандин җөда. Кайгы-хәсрәт тарта-тарта башымда һуш калмады, Гомречендә булмадым бер кайгы-хәсрәтдин җөда. Бары гомрем көя-көя йөздә нурым калмады, Ялгыз булмаганымын бер гъәзиз җанымдин җөда. III Хаким берлән галимдән күп сорау бар… * * * Ни файда аһ органдай үлгәндән соң?.. * * * Иң әүвәл пакьләү кирәк эчнең керен!.."
"«Хат йибәрдек…» Хат йибәрдек Ырынбург каласындан, Каласында голямалар арасындан, Хөрмәтле әткәемә йөз-мең сәлам Күпле сынык ак шоңкар баласындан. Хөрмәтле әткәемә – сезгә сәлам, Сезләргә бәгъдәссәлам ошбу кәлям: Берничә күңле сынык госса язды, Зарланып, бер мосафир мелла балаң. Әткәем, килешмәде эшең артык, Без кайтдык сезне сагнып, күңел тартып; Унөч елда бер кайтып, күңел сынды, Инде безгә тереклекдән үлгән артык! Үпкәм шул мөрәүәтсез әткәмезгә, Әнкәмезә – гаҗәб къаль көтәмезгә ; Без бичарә догачы идек барчагызга , Үзеңезгә, ата-баба, җөдаңызга. Әткәем, инде сезгә юк бүтән сүз — Бу дөнья малына туялмай күз. Унөч елда бер кайтып, үзитмәдең , Инде сагнып кайтырдай булмадык без. Күп гаҗәб бу сыйфатлы катып калмак, Сезгә йиңел булса да, безгә – сагакъ; Без догагүй варис идек, дәгел үгәй , Сез безләргә ата идең, дәгел калмак . Гомремез йә бер көн, йә бер айлык, Күңел йитсә, уйланмас ярлы-байлык. Безне бер матчак чаклы күралмадың, Булалмадык сезнең кашда ялгыз тайлык! Сыйратка мәркәб булмас көрән атың, Беләлмадың үзеңнең син галәмәтең; Бер атка бер вакытда торыр идек: Без дә бер мәрданәмез – түгел хатын. Абруйсыз калганы юк озынборын, Алда шайдә хур булмас коры борын; Ат да булыр, тун да булыр – без булмабыз, Әман булса, сезгә кайтыр туры айгырың. Безләрдин артык икән сезнең турат, Мөҗәррәд туры ат да сезгә морад. Безләрдин бер ат тирен кызгандыңыз, Без сезгә бала идек, дәгел бырат. Йортым дип кайтыр идем сагынгандин, Вәгъдә шул иркен йирдә табылгандин ; Унөч елда бер кайтып үзитмәгәч, Күземдин канлы йәшне агызгандин. Сезгә әйтмәй кемгә әйтәек, әй солтаным, Сызылды көйә-көйә йөрәк маем. Уйлаган эш йиренә йитмәй калды, Бәхил бул инде бездин, миһербаным. Сәламәт, әман булсын баш-малыңыз, Мал булганда юк сезнең арманыңыз; Алтынның кулда барда кадре булмас, — Табылмас мең тәңкәгә мыскалымыз! Кадерле йорт эшендә булсын башың, Галимгә күңелләрең ник аумасын; Сандугач козгын белән бергә тормас, Юньсезләр кайдан белсен ир сәүдаэсен…"
"«Адәмнән һауа калмас…» Адәмнән һауа калмас гариб булмай, Фокара сохбәтенә къәриб булмай; Гадәте – йә истиһза, яки тәхкыйрь, Сүз сөйләмәс берәүне җәрех кылмай. Берәүгә дөнья бәхте хасыйль улса, Морадка һауасынча васыйль улса, Нәфсе аның Фиргавендәй дәгъва кылыр, — Бер фетнә, каза күреп басылмаса. Бүтәндә хасиятне бар дип белмәс, Үзенә хөсне занне хәсыр кылса, Кямилне хәкыйрь күрер вә билгакес, Истигъдад фитъриясе касыйр булса. Гарьләнеп хатасына мөкъирр булмас, Ибне Кәрим алай булмас, асыл булса; Шул көйгә ахирәткә күчеп китәр, Бер пешкән алмагачка асылмаса . Сүзендән һәр адәмнең адәм сынар, Бер-берен киметүгә адәм комар; Кара чебен сау җиргә күз салмайды, Бар булса җауыр, кутыр – анда кунар. Инсафдан бер мыскал юк эшемездә, Кинә, хәсәд, фәсад тулган эчемезгә, — Һөнәремез йә тәгъәннет, йә истихфаф, Үз кылган эшемез юк исемездә! Раббани голямада катлау да юк, Белә торып, бүтән юлга атлау да юк, Вәләкин күңелләре бәлид ирләр Һәркемне хурлауга бар, мактауга – юк; Якын барсаң, тимерче күрүгендәй, Ул сине керләүгә бар, пакьләүгә – юк; Тиеп китсәң, кара май чиләгендәй, Карайтып датлауга бар, аклауга – юк; Хата аяк таеп, колап китсәң, Башыңдай атлауга бар, туктауга – юк; Зәррәдәй гаебеңне күрә калса, Гъәүрәтне җапмауга бар, ачмауга – юк! * * * Һәркемне мулла димез алдаганда, Чын мулла аз табылыр таңдаганда. «Иннәмә йәхши Алла» га мисдах кайда, Күз салып, хакыйкатен аңлаганда. Хәшийәти галямәте шуннан заһир: Дин биреп, дөнья сатун алмаганда. Җүне килсә, элүгә хәзер тора, Кармагы алыс имәс – бармагында. Голямаи ахирәтнең эше башка, Ул кулга аз эленер кармаганда; Галямәтен белерсез – бәхет кунса, Гыйззәти горурлыкка, салмаганда. Вирд менән мәсҗеддә ялгыз калып, «Раббәнә, зольмәна!» дип зарлаганда; Нәфсе һауа әмренә мөкайядмез, Тырышмас шайтан да алай – яллаганда! Ярар иде үземезне карасак без, Гыйлемнең сәмәрәсен арасак без; Гыйлемне гыйбадәткә аләт кылып, Күберәк тәфсир, хәдис карасак без. Унбер йәшдән бирге эшкә тәүбә кылып, Мәсҗеддә ялгыз калып җыласак без; Баягы горурлыкны болай ташлап, Аягына ишанның коласак без; Муллалык шунда безгә файда бирер, — Нәфес этнең колагыннан борасак без! Билфигыль, кулдан килер һичнәрсә юк, Күңелмин әллә ниләр кылачак без; Күрер күзгә мулла сымак солтанатмыз, Сәлләне килештерер урасак без; Укысак вәгыйд айәт – инфигаль юк, Аһ, дәрига, мәхшәрдә ни булачак без?.. Яшемез үткән саен, күңлемез яшь, — Тәүбәне соңырарак кылачакмыз. Гавайга бер ак сәлләң өлкән булсын, Атың-чанаң, киемең күркәм булсын, Хосусән җаһил халык нәзарендә Үзең – симез, корсагың өлкән булсын! Бер байда йә вулысда тормак кирәк, Мәгърурләрне үз җаныңа бормак кирәк. Тәһарәт-намаз дөрстләп белмәсәң дә, Меллалыкны төрле фәндән ормак кирәк. Һауасына муафикъ гәпләр сөйләп, Тозак-ау килештереп кормак кирәк; Аларның морадынча җөрә бирсәң, Дин-ислам гъөррәсене кырмак кирәк, Һәр нә кылса, зольменә тәүҗиһ ясап, Ли-әһла мөдаһинә кылмак кирәк. Җөнүде шәятинне тәрҗих кылып, Андан соң безне Ходай ормак кирәк! Эчемез карт бәкъәрнең буазындай, Телемез җәһәннәмнең шуазындай; Котырып һәркемгә бер кампаямыз, Симерткән күркә-тауык куразындай! Тыя торган аксакаллар вафат булды, Инде безгә афәт салу асат булды. Гавам халкы башларын без каңгырттык, Вөҗүдемез гъәйне бер афәт булды! Фетнәнең күбе чыгар телемездән, Сәлләсе өлкән дигән кешемездән; Бол көндә тышымыз хуб, эчемез буш, Зөлҗәлял гафил имәс эшемездән. * * * Муллалык эше кыен – җүн белмәсә, Ходаем тәүфикъ биреп күндермәсә, Нәбүәтдән мөкътәбәс гыйльм – бер нур, Бар чырагын һауасы сүндермәсә. Мулла имәс – багым багып ил алдаса, Фазыйльне хәкарәтләп яманласа, — Фәзаильне яхшы кеше яманламас, Зинадан аслы туып яралмаса! Мулла шул – дин өйрәтеп хак алмаса, Дөньяга динен сатып югалмаса+; Хаким берлән галимдәй күп сорау бар: Көтүче таяк җийәр – багалмаса. Гыйльмемезнең сәмәрәсе – ашып-ташу, Җил биреп, котырганга кабатлашу; Берен бере ислях кылып кую түгел, — Кызынкырап киткәндә таяклашу. Кямилнең кәмәленә инкяр кылып, Түбәләшмәй басылмай безнең ачу; Истикбәрдән башка һичнәрсәмсез юк, Морадымыз маддәсе – гъәүрәт ачу! Һәркемне әнанийәт адаштырды, Кыйшайды шул сәбәбдән аяк басу. Әхлякы мәрзыяне артка ташлап, Мәхсүдне хәкарәтләп күңел басу; Гөнаһымыз шомлыгыңдай җир күгәрмәй, Ягъмурдан коры калды безнең басу! Капкага бер бай килсә: «Хуш килдең!» – дип, Мосафир гариб килсә – өркеп качу! * * * Мулла булса, кибр булмай, куркак булсын, Дин җулында җилмаядәй җуртак булсын; Нисбәт берлән форма төзеп, сурәт сатмай, Диндә – зирәк, дөньясына чуркак булсын. Өйрәтсен шәкердләргә әүвәл иман, Мелла булсын дин өчен җанын кыйган; Мәгънәсен һәм үз теленчә төшендерсен, — Вә илля ике яклап булыр Ибан . Мулла булса – хаиф улып, зарлы булсын, Кирәк – бай, кирәк ул җарлы булсын! Бу сүзне яратмаган мөганидләр Бәгазабә вә гъизә ярлып үлсен! Дәүләткә адәм бармы котырмаган, Эчләрен бәдгөманга тултырмаган? Тугъры сүзгә һауасы очып бара, Чатнаган пыяладай чытырлаган. Хаклыкдан, урны килсә, тел тартбайды, Акмулла дигән байгыш тыпырлаган ; Җарадан җөдәп җаткан мин кәретмен, Саескан-каргалар тор чыйкылдаган. Шәригать исе чыкмас эшемездән, Тәгамда хатамыз күп ашап-эчкән; Казакъ илә нугайда ибан-күйләк, Кыскартып киемләрен ноксан печкән. Ләфзы җирдә калмастай әфәнделәр, Тәнбиһ кылу кирәк иде мондай эштән! Хәзрәтләре бездәй хәкыйрь, гариб имәс, Аларның пылауы әзер, наны пешкән; Мин байгыш әйтсәмдагы бәһасе җук, Сүземнең къәдре китеп, өнем үчкән, — Дөньяда тулып яткан гъәзизләр бар, Телләрен сандугачтай – акча кискән! Үлчәгәч, күп салмаклар җиңел чыкды, Бизмәненең поты чыгып утыз бишдән ; Тәдбир, тәфәккерләр болай торсын, Гъәйнендән «истигъфар» ның нокта очкан . Тәкбирдәге фәтхәдән әлиф туар , Әйтмәймен монау сүзне хәсәд-үчдән. Нәсихәтдән мөстәбәгъәд кабул кайда? Хатасын тәхсин менән гомер кичкән. Фарыз гыйлем, тәгъәллемдә юк кайгысы, Үзе укыр тәһәҗҗед, торып кичдән Тыш тәһарәт алу менән эш бетмәйде, Булмаса чын тәһарәт әүвәл эчдән; Дөньяга тую да юк, кую да юк — Капчыгын канәгатьнең тычкан тишкән! Бу йортка андан башка афәт тулган, Тәрәкъкыйе истибдаддан без булдык хам; Башка милләт җәһәдендән дөньяны алды. — Талаш берлән соңга калды әһле ислам ."
"«Иң әүвәл кирәк нәрсә…» Иң әүвәл кирәк нәрсә иман дигән, Ахирәт эшләренә инан дигән; «Хода кичәр» дигән менән эс бетмәйде, Иман шартын өйрәнмасә – Ибан дигән . Икенче кыйммәт нәрсә күңел дигән, Күңле бозык адәмнән түңел дигән; Бозыкка җир өстеннән асты артык, Булмаса күңел таза – күмел дигән! Өченче кыйммәт нәрсә гакыл дигән, Гакылсызда тәүфикъ җагы такыр дигән; Аз эшкә ачуланып, динен бозар, Иманын көферлеккә сатыр дигән . Дүртенче кыйммәт нәрсә шөкер дигән, Нигъмәткә шөкерсезлек көфер дигән; Җаткан җирдән «Ходай кичәр» дигән – хурлык, Сәбәб эзләп, төз җул менән җөгер дигән! Бишенче кыйммәт нәрсә әдәб дигән, Әдәб дигән – мәхәббәткә сәбәб дигән; Көферлек әдәбледә тормагандай, Әдәбсездә иман тору гаҗәб дигән. Алтынчы кыйммәт нәрсә сабыр дигән, Сабыр кеше морадын табыр дигән; Һәр эшдә сабырсызның төбе – хурлык, Сабырсызлык башка бәла салыр дигән! * * * Үткән җук алдымызда хәүф-хәтәр, Бу халык белә тора гафил җатар; Гъәфләтдән уяну җук, оялу җук, — Кәрваннар үтеп җатыр катар-катар. Гыйбрәтләр күз алдында күреп җатыр, Кулымин канча адәмде күмеп җатыр; Күп күрдек кабер казган җегетләрне, — Арасында һәзел-уен тулып җатыр! Ни файда аһ органдай үлгәндәй соң, Эш үтеп, гүр газабын күргәндәй соң, Алладан курку дигән кайда калды Зар җылар урынларда көлгәндән соң?! Иманның бер шартыннан: хәүф-зарлык, Булмаса хәүф-зарлык – көфер барлык; Танар көн исемезде алдымызда, Хәзрәтдән «Вәмтазу!» дип килсә җарлык Адәме бол замандың булды сундай, Бу халык бу холыкмин һәргиз уңбай: Дин җагына артык күңел куялмайды, — Дөньяга зирәклеге Әфлятундай! Җаксылар Хакъдан күңел аудырмаган, Җаманга Ходай рәхмәт җаудырмаган; Белемсез үзе белмәс, җүнгә күнмәс, — Холкы тинтәк сыердай саудырмаган! Иң әүвәл пакьләү кирәк эчнең керен, Эчтә тулып җатмасын сасык эрен. Аһ, дәрига! Эч тазарсын, эч тазарсын, — Булмаса, файда бирмәс коры белем! Белмәгән казакъ да бар, нугай да бар, Иң әүвәл иман гыйльмен уңайлап ал! Китабны, фәрештәне, пәйгамбәрне — Коры атын белү менән ни файда бар?! Өйрәнең меллалардан моны сорап, Булмасын мөселманмын дигән корат; Сурәтдә мөселмандай күренсә дә, Ахирәт файдасына – мәгънә морад! * * * Айтамын үгет кылып казакъ халкын, Күңлеңез дин җагына сунчә салкын; Канчама голямалар айтсадагы, Борынгы куялмайсыз ата салтын. Сез бикяр бер мелласыз утырмаңыз, Өйрәнмәй фарыз, ваҗиб тик тормаңыз; Ул мелланың кыйраәте яхшы булсын, Күргән дип «Мелла җәлал»+, котырмаңыз. Хәлен белмәй, мелласынып каңкаймасын, Яшь, сабый балаларга катаймасын; Бирҗакда күп эшләр бар – артын белсен, «Гакаид» укыдым дип какаймасын. Остайсыз, уңай күреп, бала мелла, Күбесе дин гыйльмендә чала мелла. «Шәмсиярдән биш-алты ауыз бәхәс җатдан, Аталыр наданларга дана мелла. Канча айтсам да татды кылып, балдагандай, Ходай өчен әфсүн укып арбагандай, Үзеңездең телеңезчә анык кылып, Баласы мөселмандың аңлагандай, — Сунда да һичбер дәва килесмәйде, Колакка күренәсез алмагандай; Бу айтканым китабка хилаф имәс. Сез уйлайсыз Акмулланы алдагандай! Телемез сунчә татды, күңел катты — Жулдасын касындагы җалмагандай; Дөньяга сунчә зирәк булды халык, Күз алдында карманнан кармагандай. Атаңның аузы… дигән бер гадәт бар, Күкрәкдә мыскал иман калмагандай; Нигә мончә хәүфсез булдык икән, Җәһәннәм газабына танмагандай? Аһ, дәрига, алдымызда бер көндәр бар, Жан калтырап, кан-җас түгеп зарлагандай. Сыйратдан үтәмезбә, каламызба — Хәлемез анда булыр әлдә кандай; Без бертөрле халык булдык үлмәгәндәй, Гүрестанга җалгыз бас бармагандай! * * * Тугърылык бу заманда корып калган, Тура әйтүче арт җакда торып калган. Кей меллалар казакъка җалгандайды, Мокадан каламын дип курыккандай. Көче бар мирзаларга җарамсынып, Шәригатьне күңел өчен борып салган. Байланган тамгъ менән телемез бар, — Жылкычылар муйнымызга корык салган; Эшемез үземезгә дәлил булды, Ничә җиргә шайтан тозак корып салган. Шаһбазлар Каф тагына күчеп киткән, Урнына – козгын, байгыс кунып калган; Сөяккә сеңгән бидгать айрылмайды, Жасыннан жаман гадәт куып калган. Бу әйтелгән бидгатьэшләр табылады Адәмсынган гакылга тулыклардан. Җәбраил төшеп әйтсә күнбәгәндәй, Кара кан эчемезгә тулып калган, — Дин китсә дә, заң куюга разый имәс, Күңелемез сул сәбәбдән суып калган. Фидиясенә остап бирер арык-кутыр, Байгыш мулла шул кутырны көтеп утыр; Иншалла, усы мал булмасмы дип, Искатга чыгарыр бер күзе сукыр. Куй-җылкыдан остарлар аксак-чатан, Төядән бирә калса – кутыр атан, Мактанчылык җир булганда мал аямай, Дигәндә сәдакага – сунчә катаң! Онтылып муллалары утыр алдан, «Кисекбаш», «Ахырзаман» укыгандан, Җаманын малдан бирер, сайлап остап, Тезгәннәр: кутыр – алдан, сукыр – арттан. Кор ауызмин: «Кичерә күр, Ходай!» – дип. Тәүбәне өйрәнгәнләр тукырандан. Безләргә бирәме дип, мискин булып, Истәк мулла тагын утыр сукыранган. Байлаган сыер-малдан ике мөчкә, Байгыс мөчкә арыклыкдан торыр көчкә. Саргаеп, таң алдыннан үлгән мәет Күмелмәй, киңәс менән калыр кичкә. Кагынган бу заманда бузбалалар Хәрамлык ягына тиз кузгалалар; Тыюсыз бит алдына йөреп үскән, — Аман торса ярар иде кыз балалар! Бозыклар берен бере кулдайды икән, Хыянәтен белә торып кургайды икән, Залимләргә хәзерләнгән җәһәннәм бар, — Ходайым бу дөньяда ормайды икән!.."
"«Акмулла, халеңне бел…» Акмулла, халеңне бел, үзең калай? Үзеңә лаикъ имәс сүзең калай? Вагыйз бар, иттифакъ юк, оят кайда? — Колагыңны борырлык синең, малай! (Үземнең мәхәббәтдән) зиһенем тарау , Көне-төне гадәтемез китаб карау; Мөдаһин булмаган соң юлдаш калмай, Булмаса артык симез – эчең ярау. Күп йөрдек аркамызны бетләр талап, Таласа да, калмады бездән таләб. «Вәлләзинә җаһиду» – икътибасым, — Гомремне сарыф кылдым китаб карап. Һәрни булса, тырышкан юлда калмай, Кайда булса, тик яткан файда кылмай; Гатасына шарт имәс Бәгъдад, Хәләб, Чобар үгез Бохар барып мулла булмай! Галим булса, милләт өчен зарлы булсын, Кирәк ул – бай, кирәк ул ярлы булсын! Бу сүземне сөймәгән тәкәбберләр Бәгазабә вә гъризә ярлып үлсен! Һәр кешенең сүзендән адәм сынар, Бер-берен киметүгә адәм комар. Маса-чебен таза җиргә күз салмайды, Кайда черек, кутыр бар – шунда кунар ! Дуст күрсәң, какъбасына барып кара — Оятдан чыгаралмай күңелең сынар. Мәхәббәт, ширбәтдән сохбәт кылсаң, Ул сигъан бал урнына зәһәр сонар; Нәфис, ләзиз сүзеңә каршы килеп, Мәҗлесдә шаулавына колак тонар. Хөлләмез буйымызга карарланган, Белмәймен килешәрен кандай томар. Ходага бер ярарлык эшемез юк, — Акмулла дигән байгыш шуңа йылар. Кайгы сезгә асканынан йөрәгем нар, Җаманга бидил салып түгелде ар; Гакълым хәйран, башым вәйран – диванәмен, Булсаң да йортдан аскан йөгрек толпар."
"«Адәм сул – гадел булып…» Адәм сул – гадел булып, диндар булса, Залим сул – дин тотбаган мөрдар булса; Инсафка адәм нигә килмәйде икән?.. ……………………………………………….. Җан бирер дин юлында мөселман ир, Адашмас яхшыларга кусылган ир. Алланы сыйфат белән танымаса, Кай китаб ул кешене мөселман дир? Белеңез муллалардан моны сорап, Булмасын «мөселманмын» дигән корат, Заһирдә «мөселман» әйтелсә дә, Ахирәт файдасына мәгънә морад."
"«Аһ, дәрига, безнең җортда җук иттифакъ…» Аһ, дәрига, безнең җортда җук иттифакъ, Безне нигә ислях кылсын мондай шокакъ, Арадан бер кәшшафе хак чыгып иде, Мөсахинләр мөрәддөн галял-иттифакъ. Моганиддә хакны күрмәй күзе тонса, Мөгасый мәхсүддән күзен йомса, Хәлаүәте мәгънәдә дә бәһра алмас, Чебендәй кутыр йирне эзләп кунса. Аткан укдан файда аз – җонсыз булса , Юлдашыңдан файда аз – җүнсез булса; Мөнәҗәт, шигырь илә эше булмас — Күнле каткан бер дәрдсез, моңсыз булса! Дәрдемәндләр шагыйрь улмай – эч пошмаса, Дин дәрде галиб булып, эше йышмаса; Йөрәгенең чакмасы чагылганда, Үпкәсенең куәтенә ут төшмәсә!"
"«Борадәр, чын мелла кем, беләсезме?…» Борадәр, чын мелла кем, беләсезме? Тасаууф китабларын күрәсезме? Башкортның Бузикәев кантунындай Зур исәреп сез әфисәр-түрәсезме? Нәфес үлмәй, күңел сынмай, вөжүд китмәй, Оҗмахка бик тиз генә керәсезме?! Һай кардәшләр, талашмаек булып бак-бак, Бу сүземдә максудым – изһары хак! Милләтдә хәмийәтдә кямил булсак, Талибләрең укысын «Изһарелхак» . Әһле ислам йоклабрак калыр булды, Башка милләт алга таба барыр булды, Әгъдага мәкауәмәт кылмак өчен, Голүме җәдидләре зарур булды. Халь килсә, төрле фәнне күргән яхшы, Кямилләр катарына кергән яхшы; Урысча укып кына түгел белмәк — Халь килсә, фырансузча белгән яхшы! Иң әүвәл үз динеңдә заһир булсын, Игътикадда кодрәте таһир булсын, Һиндыстан галәмендәй мәхкәм торып , Исламга каршыларны каһир булсын!"
"«Намәрдкә сүзең зая…» Намәрдкә сүзең зая, ялынсаң да, Накәскә – үзең һәба, ягылсаң да; Гарибнең үзе мәбгуз, сүзе – мәрдүд , Аузыңдан дөрре-җәүһәр агызсаң да. Хийәмеңә бусә булмай, сыйып булмай, Гәрчә син диндар булып табылсаң да; Хәлауәте мәгънәдән бәһрә алмас, Канча син сүздең майын агызсаң да. Дәрдсезнең дустлыгындан сәмәрә юк — Ул сагынмас, син аны сагынсаң да. Җаман сине сыйламас, сыйласаң да, Син аны сыемызга кыймасаң да; Җаксылыкды җамандыкка хисаб идәр, Аңа син канча изгелек уйласаң да. Җаман пычак тиз үтмәс – кайрасаң да, Былбылдай килештереп сайрасаң да. ……………………………………………… Фәсахәт казанында кайнасаң да ."
"«Акмулла күпне күреп сырганаган…» Акмулла күпне күреп сырганаган, Һәр җирдә яман адәм кургалаган; Һәркемнең алып җийтен бер аңы бар, — Мысык да тычкан күрсә – юргалаган."
"«Бер миһман өеңезгә булып китдек…» Бер миһман өеңезгә булып китдек, Жортыңызны аралап күреп китдек; Кадер белмәк – адәмгә кыен сәүдә, — Аман-сау исәнләшеп йөреп китдек ."
"«Бер үлем мөселманга…» Бер үлем мөселманга – зурлык кылса, Тиңлек бар мөселманга – хурлык кылса; Китаб сүзен бозып айткан бозык мулла Артыкчыгар ундан да – орлык кылса!"
"«Би булмаз…» Би булмаз – билне җалпак буган менән, Тазармас аслы нәҗес – юган менән; Кей надан күзен җомып кор мөлгиде, — Суфыйлык табылмаз күз йомган менән."
"«Бирелдем мин яшьлегемдә…» Бирелдем мин яшьлегемдә угърылыкка , Бу очратды мине бик зур ким-хурлыкка… Нәтиҗәдә Акмулла дип исем алдым, Бу исем бүләк булмыш тугърылыкка."
"«Бирмәсә Ходай насыйб…» Бирмәсә Ходай насыйб, бәһаң китәр, Шул чакда дустың булса – дошман итәр; Яшьдән кылган яхшылык зарар итсә, Җиреңә бодай иккән тикән үсәр."
"«Ир-егет, айрылмаңыз илтифатдан…» Ир-егет, айрылмаңыз илтифатдан, — Изгелек табалмадым сезнең якдан. Җал узып, кара куңга тиңәлдем гуй, Миндәге сөяге ауыр аргымакдан."
«Казакъны сайлау дигән җилектерде…» Казакъны сайлау дигән җилектерде — Бер бәла ил эченә килеп керде: Фәкыйрьгә мыскал хәер бирмәйтогын Байларны ташдай каты эреттерде.
"«Карагым, нә сорайсыз…» Карагым, нә сорайсыз – хәлем кыен, Күп җафа тарта-тарта киткән көем; Саргаеп тар җирләрдә ваем менән, Оксайды таусылганга минең мием!"
"«Куаныр тиге яман сурлы…» Куаныр тиге яман сурлы мандай, Кяфергә ярамсынып әллә кандай; Кияүенең буенда биле юк кыз Берәүнең зәкәренә куангандай!"
"«Укыдым кан йотып кайгы китабын…» Укыдым кан йотып кайгы китабын, Мөдәррисләр кеби гүйанә булдым; Нитәен, нәйләен: бу нәфсәлендән Бу дөньяда гаҗәб әсфәнә булдым. Әзәлнең кятибе язган икәндер, — Шуның өчен дәрд илә диванә булдым!"
"«Эш бәһасе – биля мәгъна…» Эш бәһасе – биля мәгъна лаф органдан, Май төшмәс кара суны сапыргандан; Канча «чибәр» хунхарлардан дөнья калган — Меллаңыз Тимерләңдәй батырлардан. ………………………………………………… Бөркетдәй тырнакларын батыргандан."
"«Яхшының ләфзы татлы…» Яхшының ләфзы татлы баллы майдан, Килтерер сүз мәгънәсен әллә кайдан; Кирелү ут башында киңәш имәс, — Билгесе ир-егетнең булсын мәйдан!"
"«Әй дөнья! Кудым сине…» Әй дөнья! Кудым сине ун яшемдән , Ярадым шул вакытда юлдашыңа; Мәхрүм ташлап китәрең белгәнемдә, Җуламай китмәсмидем үз башыма?!"
"«Һәр җәүһәрнең асыллыгы…» Һәр җәүһәрнең асыллыгы – алтын ташы, Берәүнең милиун сумлык кара башы; Сөягең сөягемдәй ким димәймен, Затыңыз – затымызның сәдакасы! Хатимә Дуст дигәнеңдә риядән зәррәмикъдар улмасын, Дөньясы тар улса улсын, күкрәге тар улмасын. Бар көнеңдә дуст улып, тарлыкда ташлап китмәсен, Бер вакытда хаҗәт улып, зыйльленәзар улмасын. Гъәйбенә күз салма дустның, гыйсмәте мәнзур имәс, Гъәйбе изһарулса улсын, гъәйбе мазһарулмасын! Мәгънәви дустка мәкамдә иттихад мәшрут имәс, Калыбы әгъяр улса улсын, къәлбе әгъярулмасын. Һәр таләбдарбәндәсенең фәйзы хакъданхаззыбар, Сән химардип хурлаганың зате толпарулмасын. Җамәсе көһнә уланә бәдгөман матлуб имәс , Сән горабдип уйлаганың асле шоңкарулмасын. Фәйзы хакъ һәр мөмкинә гам — шарт имәс Бәгъдад, Хәләб ; Йорты Болгар улса улсын — йортны болгар улмасын! Иншад иткүче – мөләкъкаб дәрдемәнд Акмуллаңыз, Дөньяда хар улса улсын, мәрҗигынарулмасын! Аңлатма һәм искәрмәләр бит. *** Акмулланың сүзе шул, кылсаң нәзар… – Дусмаил Качкынбаев дәфтәреннән. Шагыйрьнең үзе тарафыннан төзелгән җыентыгыннан күчерелгән булырга тиеш, чөнки эчтәлеге буенча шундый җыентык-диванга язылган кереш шигырьгә охшый. Диван – бер шагыйрьнең тезмә әсәрләреннән торган, шигырьләр рифмаларның алфавит тәртибе яисә жанр үзенчәлеге буенча төзелгән җыентык. Ксерокопиядә «турасез» рәвешендә язылган. Шушы дүртьюллыкның варианты X. Гали җыентыгында да очрый: Күрсәңез Акмулланың диваныны, Диванында – чүлләгәнгә ширбәтле су; Күргән соң берәү огар, берәү сүгәр, Тугъры сүз берәүгә – им, берәүгә – у! Бу факт шагыйрь диванының кулъязма килеш халык арасында шактый таралып өлгерүен күрсәтсә кирәк. Күчермәдә «эчтәйә бу» кебегрәк язылган. бит. Дамелла Шиһабетдин хәзрәтнең мәрсиясе. – Шагыйрьнең үзе исән чакта дөнья күргән бердәнбер әсәре. елны Казанда кечкенә күләмле аерым китап рәвешендә басылып чыккан (Дамелла Шиһабетдин хәзрәтнең мәрсиясе. Казан, . Университет типо-литографиясе. б.). Текст шигъри юлдан гыйбарәт. Әгәр әсәрнең соңгы өлешеннән хәреф җыйган вакытта дүрт юл төшеп калган дигән фаразыбыз дөрес булса ( нче искәрмәгә карагыз), шагыйрь тарафыннан нәшергә җибәрелгән әсәрнең күләме юлдан артыграк булганга охшый. Р. Фәхретдинев сүзләренә караганда, Уфада очрашкан чакта Акмулла галимдә булган текстны үзе карап төзәтеп чыга, елгы китапның бит кырыйларына «бер урында – сигез сәтыр, икенче урында дүрт сәтыр» язып куя. Димәк, автор ихтыяры буенча, «Мәрсия» нең соңгы редакциядәге гомуми күләме юлны тәшкил итә икән. Әсәр икенче мәртәбә «Фазыйль Мәрҗанинең мәрсиясе» дигән исемдә, елгы басма күләмендә, елгы җыентыкка да кертелә (Мәшһүр шагыйрь Акменланың Шиһабетдин әл-Мәрҗани мәрсиясе вә башка шигырьләре. Казан, , «Шәрык» матбагасы. – б.). Анда текст әзме-күпме дәрәҗәдә мөстәкыйль өлешләргә бүленеп, тематик цикл рәвешендә басылган. Соңгы дәвер галимнәре (мәсәлән, М. Гайнуллин) тарафыннан да кабул ителгән әлеге бүленеш бу җыентыкта да сакланды."
"«Мәрсия» азагындагы «Моң булып кырык биштән яшем үтде» дигән сүзләргә караганда, әсәр якынча – еллар тирәсендә Мәрҗанигә багышланган мәдхия-поэма (касыйдә) рәвешендә нигездә язылып беткәнгә һәм, елның маенда Шиһабетдин Мәрҗани вафат булгач, аны өлешчә үзгәртеп, махсус бүлек өстәп («Җөда булдык, дәрига, аһ!» рефренлы чын мәрсия рухындагы махсус өлешне язып), – елларда Казанга җибәргәнгә охшый. Моның шулай икәнлеге хакында вакытында Акмулла үзе дә ачык әйткән: «Бән аны мәдехнамә итеп язмыш идем. Шул арада аның (Мәрҗанинең – М. Г.) вафат хәбәре ишетелде. Шундан соң касыйдәмә «Мәрсия» исеме бирүне муафикъ күрдем» (Шура, , нче сан). Әсәрнең икенче бер җирендә (кара: б.) «Унбиш ел «Назурә»сен алганыма» дигән гыйбарәсе исә – елларда да («Назурә…» елда басылып чыккан) шагыйрьнең текст өстендә эшләвен күрсәтә. Димәк, автор бу әсәрен дәвамлы рәвештә кат-кат эшкәрткән, һәм аның язылу тарихы – елларга туры килә. Бу хәл исә, беренчедән, «Мәрсия» нең озак еллар дәвамында туган чын-чынлап программ әсәр икәнлеген раслый, икенчедән, аның кулъязма текстларында моңарчы басмага кермәгән строфаларның да (Р. Фәхретдинев телгә алган өстәмәләрдән тыш) булу ихтималы хакында сөйли. елгы басмада «Миндә бер…» рәвешендә ялгыш басылган. Эрбет менән Мәкәрҗә – чорның зур ярминкәләре; Россиядәге иң мәшһүр Мәкәрҗә ярминкәсе XVI йөздә Нижний Новгород (хәзерге Горький) шәһәреннән ерак түгел Макарьев монастыре янында барлыкка килгән ( елда Н. Новгородка күчерелгән); Эрбет – хәзер Свердловск өлкәсендәге Эрбет (русча – Ирбит) шәһәрендә елдан яшәп килгән ярминкә; XIX йөзнең ахырларында әһәмиятен югалта башлый. Буаз мәҗмәгъ – Акмулланың төрле шигырьләрен эченә алган кулъязма әдәби җыентык. Күптән эшләнеп бетеп тә, дөньяга чыга, ягъни «туа алмавына» ишарәләп, шагыйрь аны шулай «буаз җыентык» дип атаган; ул елда, шагыйрь үлгәч, бик аңлаешсыз шартларда юкка чыккан."
"«Җарудә» – китап исеме (тулысынча «Мөзаһирел-кәлимәти әл-Җарудәти әлләти һәйә фин-Назурәти» – «Назурәдә булган шомлы фикерләрне фаш итүче»); язучысы – кадимчеләрнең атаманы карагруһ Исмәгыйль Үтәмешев Кышкарыйның ( нче искәрмәне карагыз) иярченнәреннән мулла Габдулла ибне Мозаффар ән-Насави. Гарәпчә язылып, елда басылып чыккан бу китапчыкта автор Шиһабетдин Мәрҗанинең «Назурәтел хак…» исемле хезмәтендәге галимнең прогрессив, кыю фикерләрен, фикерләү һәм дөньяны танудагы иреклелеген кире кагу максатын куя. Азмы-күпме дәрәҗәдә мөстәкыйль фикер йөртүче татар укымышлылары аңында да протест хисе уяткан клерикаль рухлы иң консерватив әсәрләрнең берсе (тулырак мәгълүматны нчы искәрмәдән карагыз). һәм елгы басмаларда ике юллыкның беренчесе «Кадәри хәл сәдәф арткан егетләр бар» рәвешендә ялгыш басылган; «сәдәф арткан» урынына, асылда, «садак тарткан», ягъни җәя керешен тарткан булуын шагыйрь әсәрләренең кулъязма күчермәләре белән танышкан Хәсән Гали ачыклаган (Шура, , нче сан, б.). Сөләйман – яһүдиләр һәм ислам дине мифологиясе буенча пәйгамбәр (яһүдчә исеме – Соломон); бик бай һәм гаҗәп юмарт патша булган дип тә исәпләнә. Сөләйман пәйгамбәрнең кош-корт «телен белүе», төрле ияләрен генә түгел, хәтта суларны, җилләрне дә ихтыярына буйсындыра ала торган тылсымлы кодрәткә ия булуы хакында мөселман дөньясында төрле риваятьләр киң таралган булган. Газали – Әбү Хәмид Мөхәммәд ибне Мөхәммәд әл-Газали (–). Урта гасыр мөселман дөньясының иң мәшһүр фикер ияләреннән берсе – шәригать кануннары белгече, философ һәм суфыйчылык тәгълиматы теоретигы. Чыгышы буенча иранлы, Хорасандагы Тус шәһәрендә туган. Аның төп хезмәтләрендә («Ихйа голүм әд-дин», «Мәкасид әл-фәласифә», «Тәһафөт әл-фәласифә» һ. б.) ул чорда әле чын социаль эчтәлеккә ия булган тасаууф (суфыйчылык) хәрәкәтенең идеологик нигезләре, шәригать һәм ислам этикасы мәсьәләләре карала. Газали ортодоксаль ислам тарафыннан үзенә хәтле «бидгать өйрәтү» (ересь) сыйфатында кабул ителгән суфыйчылыкны төп дини тәгълиматка яраклаштыруда, якынайтуда һәм Урта гасыр прогрессив фикер ияләренә каршы көрәштә сизелерлек нәтиҗәләргә ирешә, шунысы белән төрле чор руханилары каршында зур авторитет казана. (Газалинең бик күп әсәрләре Урта гасырларда ук яһүдичә һәм латинчага, аннары башка Европа телләренә дә тәрҗемә ителә.) Шул ук вакытта әл-Газали – бик талантлы каләм иясе, кабатланмас стилист, темпераментлы публицист, куәтле полемист та (аның бу өстенлеген үз чорындагы дошманнары да, соңгырак дәвер фикри оппонентлары да танырга мәҗбүр булалар)."
"«Мәрсия» дә Мифтахетдин Акмулланың Газали исеменә кат-кат мөрәҗәгать итүен әлеге фикер иясенең нигездә реакцион өйрәтүләре белән мавыгуы дип түгел, бәлки, беренчедән, XIX йөздәге консерватив татар муллаларына алар өчен «авторитетлы исем атау», икенчедән, Газалинең бәхәстәге өстенлегенә хөрмәт күрсәтеп, аның тәҗрибәсеннән файдалану дип аңларга кирәк, чөнки, шагыйрьнең икенче урындагы бер сүзенә караганда, ул үзе үк Газалинең кайбер хезмәтләрен тискәре гамәл мисалы рәвешендә бәяли ( нче искәрмәгә карагыз). Ибне Малик – гарәпләрдә бу исем (дөресрәге, «фамилия») белән ике шәхес аерата мәшһүр. Аларның беренчесе – Әнәс ибне Малик – чыннан да ислам диненә нигез салган Мөхәммәд пәйгамбәрнең чордашы һәм иярчене булып, елда ул үлгәч, аның хәдисләрен (хәтердә калган пәйгамбәр сүзләрен) туплап калдыра ( нчы искәрмәгә карагыз). Акмулланың «әзһәде сәхабәдән» (турылыклы иярченнән) дигән билгеләмәсе шушы шәхескә туры килә. Әмма «шигырь түгел – җыр җырлаган» дигән гыйбарәсе исә икенче тарихи шәхескә – XIII йөздә яшәгән мәшһүр гарәп әдибе, зур тел белгече һәм атаклы шагыйрь Әбү Габдулла Җәмалетдин Мөхәммәд ибне Габдулла – Ибне Маликкә тарта. Акмулла менә шуларның икесенә дә хас сыйфатларны бергә кушып, чын әдәби образ тудырганга охшый."
"«Тәварихел-Болгар» – сүз Хисаметдин бине Шәрәфетдин Мөслими дигән кешегә нисбәт ителә торган һәм текстта язылуы XVI йөздә дип дәгъва кылынган «Тәварихи Болгария» исемле китап хакында бара. Ш. Мәрҗани үзенең «Кәшфел-гатаэ гъән әл-әбсар би-әгълати тәварихи Болгар», ягъни «Тәварихи Болгардагы ялганнарны һәм бозуларны фаш итү» дигән хезмәтендә (ул галимнең елда чыккан «Мөстәфадел-әхбар фи әхвали Казан вә Болгар» исемле зур әсәренең беренче кисәгенә кушымта рәвешендә басылган) Мөслими язмаларының баштан ахырга кадәр гел ялган һәм оятсыз уйдырмалардан торуын, аның «авторы» дәгъва иткән XVI гасырга бернинди мөнәсәбәте юклыгын, бәлки бик соң язылган булуын исбат итә. «Мәрсия» дәге «Китабында исеме юк, шәхсе мәҗһүл» дигән сүзләр әсәр авторының исеме текстта ике төрле язылуга ишарә: кереш өлештә Хисаметдин бине Шәрәфетдин дип бирелсә, йомгакта Шәрәфетдин бине Хисаметдин рәвешендә теркәлгән. Акмулланың «сәвабендан хатасы мул» дигән сүзләре Мөслими «Тәварих» ында Болгар җире ул төрле сәхабәләр (Мөхәммәд иярченнәре), шулай ук әлеге «иярченнәрнең иярченнәре» яшәгән җир дип ялган дәгъва кылуына, шундый фальсификация, фактларны бозу ярдәмендә Болгар җирен дини күзлектән дә «изге җир» итеп сурәтләргә маташуына ишарә ясый. Шагыйрьнең мәгълүм «Хатимә» исемле әсәрендә дә Болгар җиренә, Болгар кешеләренә карата мондый ялганнарның һич тә кирәкмәгәнлеге хакында әйтелә: Фәйзы хакъ һәр мөмкинә гам, шарт имәс Бәгъдад, Хәләб, Йорты Болгар улса улсын, йортны болгар улмасын, ягъни: «Алла мәрхәмәте һәр кешегә дә уртак, аннан өлеш алу өчен Бәгъдад, Хәләб шәһәрләренә (гарәп, мөселман җирләренә – М. Г.) сыену шарт түгел; иле Болгар булса булсын, мәгәр илне «болгар» – болгатучы, пычратучы булмасын». «Назурә» – Ш. Мәрҗанинең елда басылган һәм, күп шау-шу куптарып, карагруһ догмачыларның ачуын кабарткан мәшһүр әсәре; тулы исеме: «Назурәтел-хакки фи фарзыятел-гыйшаэ вә ин лям йәгыйбеш-шәфәкъ», ягъни: «Шәфәкъ күренмәгәндә кичке фарызны (ястү намазын – М. Г.) үтәү буенча хакыйкатьне күзәтүче». Бу китапта, кыскача итеп әйткәндә, җәй көннәрендә караңгы төшеп җитмәс борын таң ата башлый торган төньяк өлкәләрдә ястү намазын укыргамы, юкмы? Әгәр укылса, вакыт билгеләр өчен нинди критерий алырга? Төньяк өлкәләре өчен дә көньяк, ягъни Гарәбстан җирләренә хас «шәфәкъ кызыллыгы бетү» шартын абсолют кагыйдә итәргәме дигән һәм бик күптән (Болгар дәүләте чорыннан ук) килә торган, догматизм агуы белән сугарылган мөселман галимнәре өчен «хәл кылынмаган» авыр бәхәс хакында сүз бара, Мәрҗани мәсьәләне гарәп дөньясында туган кагыйдәләргә иярмичә, җирле географик шартлардан чыгып хәл итәргә һәм, мондый мәсьәләләрне чишкәндә, хәреф чәйнәп, догмалар сазлыгына батып калмыйча, иҗади, ирекле фикер йөртергә кирәк дигән карашны фәлсәфи нигездә раслап чыга һәм шунысы белән «изге китапларның» һәр хәрефен какшамас канунга әверелдергән клерикаль руханиларның актив каршылыгына очрый. Шул рәвешчә, «Назурә»дә сүз, беренче карауга, хосусый мәсьәлә хакында гына барган кебек булса да, асылда зур фәлсәфи, гносеологик һәм методологик проблема чишелә: узган чор дин әһелләре генә түгел, бәлки хәзерге заманның гади кешеләре дә актив һәм иҗади фикер йөртергә сәләтле һәм хаклы; «иҗтиһад монкарыйз», янәсе, хәзер чор кешеләре өчен актив эшчәнлек дәвере узылган дип уйлау – бөтенләй хата! Югарыда әйтелгәнчә ( нче искәрмәгә карагыз), «Назурә»гә каршы «Җарудә» кебек догматик рухлы башка пасквиль әсәрләр дә языла. Ләкин «Җарудә»нең дөньяга чыгуы чынлыкта аның авторлары теләмәгән нәтиҗәләргә китерә. Бу хакта түбәндәге истәлек аерата игътибарга лаек:"
"«…Авылда күтәреп сатып йөрүче китапчылардан «Җарудә» китабын сатып алып, башындан ахырына кадәр мөрәттәб моталәга итеп чыктым. «Назурә»гә рәддия тарызында язылган бу әсәрне шул гасырда Русия исламләре эчендән иң шөһрәтле мөдәррисләре тәртиб итүләре хикәйәт кылыныр иде. Ләкин бик күп мәсьәләләр караңгы калды вә «Назурә» илә чагыштырырга мохтаҗ икәнлеге мәгълүм булды. Шуның өчен «Назурә»не дә сатып алдым вә һәр ике әсәрне янәшә куеп, моталәга кылып чыктым. Ләкин бу вакытда матбугъларымыздан, айларның әкъран вә әмсалендан кәсеб иткән гакыйдәләремез, фикер вә мәсләкләремез тәмам зилзиләгә очрады, янган шәһәр урынына икенче план берлә бөтенләй яңа шәһәр бина кыйлынуы кабилендән, әүвәлге хәлләргә аз гына да мөнәсәбәте калмаган яңа гакыйдә вә яңа мәсләкләр бина кылынды. Хәтта бу эштә үземнең ихтыярым да булмады… бернәрсә эшли алмадым… Һәрхәлдә, Мәрҗанине тануыма беренче сәбәп «Җарудә» булды. Шул көннән игътибарән Мәрҗанинең һәрбер матбугъ әсәрләрене тәгъкыйб итеп тордым вә бик күп истифадә кылдым» (Фәхретдинев Р. Мәрҗани мәҗмугасы. Казан, , – б.). Димәк, Акмулланың «Җарудә» һәм «Тәварихи Болгария» ише китапларга Ш. Мәрҗанинең «Назурә»сен һәм башка әсәрләрен каршы куюы очраклы гына антитеза түгел икән. Тимер казык – Тимер казык йолдызы, һәрвакытта Төньяк котып ягына күрсәтүе белән географик дүрт тарафны билгеләүдә файдаланыла торган табигый ориентир йолдыз (Поляр йолдызы). Кышкар – элекке Казан губернасындагы (хәзер Арча районына керә) Кышкар авылы. Бу авылда шул тирәләрдәге борынгы һәм иске методлы мәдрәсәләрнең берсе булган, аннан әйләнә-тирәдә шактый «дан казанган» клерикаль руханилар чыккан ( нче искәрмәне карагыз). Бу строфадагы «азан» сүзен X. Гали мәчет манарасыннан әйтелә торган намазга чакыру дип түгел, бәлки «азнау» (кычкыру, иңрәү) тамырыннан ясалган һәм кычкыруны белдерә торган төркичә сүз дип аңларга тәкъдим итә (Шура, , нче сан, – б.). Безнеңчә, бу төзәтмә кабул ителерлек дәрәҗәдә ышанычлы түгел."
"«Бәркыльвәмиз» – Ш. Мәрҗани әсәренә ишарә. Аның төгәл исеме: «Әл-бәркыльвәмиз фи рәдди гали бәгыйз әл-мөсәмми бин-нәкыйз» («Нәфрәткә лаек ялганнарны сугучы яшен уты»). Галимнең бу китабы аңар яла ягарга омтылган Сәгыйть әл-Бәрәскәви дигән муллага җавап рәвешендә язылып, шәригать һәм фәлсәфәнең кайбер катлаулы мәсьәләләрен яктыртуга багышланган. Тәһафөт – Имам Газалинең «Тәһафөт әл-фәласифә», ягъни «Философларның үз-үзләрен кире кагулары» дигән, Урта гасыр философия фәнен инкяр итүгә юнәлгән хезмәтенә ишарә булса кирәк. Газалинең бу әсәренә материалист философ Ибн Рөшд каршы чыга һәм Тәһафөт әт-тәһафөт» («Кире кагуларның үзләрен кире кагуы») дигән мәшһүр китабын яза. Фиргавен – борынгы Мисыр патшасының исеме; Аллага буйсынмавы, аңар карата үзен бик тәкәббер тотуы өчен, Алла кодрәте белән, Нил елгасына батып үлә, киләчәк буыннарга гыйбрәт өчен тарихта исеме генә кала. Фиргавен исеме шулай ук мәрхәмәтсез, саран, явыз, үҗәт, кире кешеләргә карата да кулланыла; Акмуллада ул шушы соңгы мәгънәдә алына. Исламбул – Истанбул (элекке Константинополь) шәһәре исеменең мөселман илләрендә халык этимологиясе нәтиҗәсендә соңгырак чорларда туган бер варианты (янәсе, төрекләр Византия башкаласы Константинопольне яулап алган чакта, җирле халыкны, «ислам бул!» дип, яңа дингә өндәгәннәр); бу исем XVIII–XIX йөзләрдә күп кенә Шәрык илләрендә актив кулланылышта була. Мисыр – шул исемдәге ил, дәүләт белән бергә Каһирә шәһәренә карата да кулланылган. Шам – Сүрия дәүләтенә дә, аның башкаласы Димәшкъ шәһәренә карата да әйтелгән; татарларда «Шам шәриф» дип күбрәк шәһәрне атаганнар. Труйски – Көньяк Уралдагы (хәзер Чиләбе өлкәсенә керә) Троицк шәһәре; XVIII–XIX йөзләрдә анда зур гына татар бистәсе оешып, берничә мәдрәсә дә була. Белем алуын Троицк мәдрәсәләрендә тәмамлаган Акмулла соңга таба да анда яшәгән укымышлылар, күренекле руханилар белән элемтәсен өзми, аларның кайберләре белән фикердәш булып, икенчеләре белән конфликтларга кереп яши. Хаҗи хәзрәт… ишан хәзрәт – Троицк шәһәрендәге татар руханилары күздә тотыла. Ризаэтдин – язучы, журналист, тарихчы галим һәм мәгълүм теолог Ризаэтдин Фәхретдинев (–). Аның беренче әсәрләреннән булган «Игътибар» га карата Ш. Мәрҗанинең мондый фикерләре сакланып калган: «Бу егет өмидле. Мәсләгендә дәвам итсә, яхшы хезмәт итәр». («Мәрҗани мәҗмугасы», Казан, , б.) Борһанетдин казый – шул елларда Диния нәзарәтендә казыйлык дәрәҗәсендә торган кеше. Кайбер чыганаклардан күренгәнчә, ул Мәрҗани хезмәтләренә карата уңай фикердә булган. Мәмсәви дамелла… – «Назурә» китабы дөньяга чыккач, каршы як вәкилләре активлашу белән бергә, Ш. Мәрҗанинең тарафдарлары да тик ятмыйлар: аларның кайберләре галимгә багышлап мәдхияләр – мактау шигырьләре, икенчеләре гыйльми-публицистик әсәрләр дә язып, аларны таратып, Мәрҗани позициясен яклыйлар; «Мәмсәви дамелланың мәдхе» дигәннән менә шундый күпсанлы одаларның берсе күздә тотыла. Ш. Мәрҗанинең кайбер әсәрләре, бигрәк тә «Назурә» китабы шул елларда ук кайбер чит илләрдә, мәсәлән, гарәп илләрендә, Төркия һәм Һиндстанда күренекле философ һәм теологларның игътибарын җәлеп итә. Сусыныңны – елгы җыентыкта сусыңны рәвешендә ялгыш басылган. Фәркъдан – Тимер казык йолдызы ( нче искәрмәне карагыз) тирәли әйләнүче вак йолдызлар «чылбыры» очындагы, зурлык җәһәтеннән әллә ни аерылып тормаган ике йолдыз (Зур җидегән йолдызларыннан ерак түгел, «чүмеч башы» ның югары ягында); аларның шактый якты, икенчесе аңа нисбәтән тоныграк, шуңа күрә элекке Шәрык халыклары арасында кеше күзенең үткенлеген шул янәшә торган, әмма яктылыгы ягыннан бер-берсенә охшамаган йолдызларны күрә алуы буенча бәяләгәннәр (фәркъдан – фәрекъ, ягъни аерма бирүче дигән исем шуңа ишарә). Бу йолдызларның төркичә исеме Акбүзат һәм Күкбүзат (тоныграгы). Миф буенча алар Тимер казыкка арканланып куелган («чылбыр» тәшкил иткән вак йолдызлар «җепсәсе» дә күренеп тора). Чыннан да алар, «арканнарын өстерәгән» килеш, һич хәрәкәтләнмәүче Тимер казык тирәли төгәл боҗра ясап, тәүлегенә бер мәртәбә әйләнеп чыгалар. Акмулла гарәп теле грамматикасы күренешләренә (мөзәккәр һәм мөәннәс, ягъни «ирлек» һәм «тешелек», янәсе, «хатын-кызлык» категорияләренә) таянып, телдәге бу ике җенеснең дә тигез хокуклы булуына күрсәтеп, үзләренең ирекләре белән масаючы оппонентларга җавап бирә: «Йөрәгем ир җенесле дип мактанмасын, чөнки Кояш (табигать!) каршында хатын-кыз җенесле йөрәк тә үзен сынатмый». Шагыйрьнең ирләр-хатыннар мәсьәләсе буенча икенче сүзләре дә игътибарга лаек. Без сатдык меллалыкның коры атын, Бездән артык яулыклы дөрест хатын, — ягъни: ялган сатучы зур чалмалы ир-атка караганда, дөрес юлдагы гади хатын-кыз артыграк, чөнки кешенең җәмгыятьтәге урынын җенес сыйфаты белән генә билгеләргә ярамый. Къале бәйан – гарәпчә китаби стильдә «къаль» шәкеле (къалә тамырыннан: ул әйтте) махсус формула рәвешендә башка авторлардан күчерелгән фикерләр һәм цитаталар алдына куела, шуңа күрә «Мәрсия» дәге «къаль» не гадәти сүз дип түгел, бәлки «китапта язылган сүз» мәгънәсендә аңларга кирәк."
"«Җалал» га хашиясе – Ш. Мәрҗанинең «Әл-газъбөл-форату вәл маэөз зәлалү фи шәрхил-Җәлали» («Җәлал китабын аңлау өчен кирәкле саф чишмә суы») исемле хезмәте Урта гасыр мөселман философы, теолог Җәлалетдин Дуваниның (– елларда үлгән) «Шәрхе гакаид» исемле әсәренә комментарий рәвешендә язылган. Мәрҗанинең бу китабы, Казанда дөнья күргәч, Стамбулда да кабат басылган. Йәде бәйза – ак кул, саф кул; бу урында борынгы яһүдиләр пәйгамбәре Мусаның (Моисейның) гаять юмарт һәм төрле могҗизалар күрсәтә торган «хикмәтле кулы» күздә тотыла."
"«Хикмәте балигасе» – Ш. Мәрҗанинең «Әл-хикмәтел-балигати фи шәрхил-гакаидин-Нәсәфийәти» («Нәсәфи гакаидын аңлатуда җитлеккән фәлсәфә») исемле китабы күздә тотыла. Бу әсәрне уку хакында Ф. Әмирхан болай искә төшерә: «Әл-хикмәтел-балига» ул вакыт өчен бик җөрьәтле саналырлык фикерләр, галләмәи Тәфтазани шикелле, ул вакыт мөдәррисләренең мәгъбуде булган кешеләргә каршы ыргытылган җөрьәтле тәнкыйтьләр – минем фикеремдәге Мәрҗани симасына гаҗәп муафикъ бер тәтиммә булып китте дә, бу, Казанның мәһабәт вә олугъ имамы, минем карашта инде зур мосаннифлар тезмәсенә барып тоташты… Без укыган заманның мәдрәсәләрендә бу тезмәнең нинди бер сихерле тезмә икәнен аңларга кирәк. Бу тезмә һәрбер тәнкыйтьтән югары, һәрбер фазыйләтнең югары баскычы иде… бер татар галименең шул тезмәгә илтихакъ итүен күрү миндә үзем аңлап җитә алмаган бер горур сыман нәрсә тудыра иде». Нәҗметдин Нәсәфи / елда үлгән мәшһүр философ һәм теолог; аның төп әсәре «Гакаид Нәсәфи» дип аталган, һәм ул әсәр бөтен Урта гасырлар буена иң авторитетлы шәригать китапларыннан саналган. Үз хезмәтендә Ш. Мәрҗани шул китапка аңлатмалар язган һәм иске мәдрәсәләрдә абсолют авторитет булып исәпләнгән Сәгъдетдин Тәфтазани (–) белән кискен бәхәскә кереп, аның карашларын кире каккан. Әсхаб – сәхабәләр (күплек санда); сәхабә – Мөхәммәд пәйгамбәрне күреп белгән иярчен; хәдисләр, ягъни пәйгамбәрнең үзе әйткәннәре дип исәпләнә торган, дөреслектә күпчелеге мәкаль, әйтем һәм канатлы фикер ише сүзләр, сөйләмнәр шундый сәхабәләр тарафыннан теркәлгән. Мөхибулла – элек Ш. Мәрҗанигә каршы сөйләп, соңрак мондый эштән туктаган муллаларның берсе. Рәхмәтулла – бу да, Мөхибулла кебек, Мәрҗанигә бәйләнүдән туктарга мәҗбүр булган кеше. Кышкар хәзрәт – «Назурә» китабы басылып чыккач, Ш. Мәрҗанигә карата клерикаль муллалардан укмашкан көчле оппозиция башында торган, «Җарүдә» ише пасквильләрне ( нче искәрмәне карагыз) язу эшен оештырган ата карагруһ Исмәгыйль хәзрәт Үтәмешев. Ул иң кадими Кышкар мәдрәсәсенең баш мөдәррисе, авыл мәчетенең имамы була. елны Казан муллалары Ш. Мәрҗани өстеннән Диния нәзарәтенә «рапорт» язып, аны төрле «җинаятьләрдә» гаепләгәч, мөфтият бу мәсьәләне тикшерер өчен махсус комиссия төзи һәм аның башына галимнең кан дошманы И. Үтәмешевне билгели; нәтиҗәдә алты айга Ш. Мәрҗанинең указын тартып алалар. Соңрак Диния нәзарәтенең бу карары ялгыш дип табыла, һәм шуннан соң Исмәгыйль хәзрәт җитәкчелегендә Мәрҗанине эзәрлекләгән иске руханиларның кайберләре актив көрәш мәйданыннан качалар. Югарыда исемнәре аталган Мөхибулла, Рәхмәтулла муллаларның «әүвәле кырын-ярын йөреп», соңрак «акылга утырулары» хакындагы Акмулла кинаясе шушы вакыйгалар мөнәсәбәте белән барлыкка килгән. Кәлям – ) сүз, сөйләм; ) догматик теология, схоластик фәлсәфә. Бу очракта Исмәгыйль хәзрәтнең дини схоластикада алдан баруы күздә тотыла булса кирәк. Курса хәзрәт – Габденнасыйр Курсави (–). Ш. Мәрҗанигә хәтле бездә дини клерикализмга каршы баш күтәргән, шунысы белән консерватив руханиларның ачуын кабарткан, хәтта Бохарада чакта әмир тарафыннан үлемгә хөкем ителгән кеше, Мәрҗанинең рухи остазы. Акмулланың бу фикер иясенә мөрәҗәгать итүе аның татар иҗтимагый фикере тарихы белән тирәннән кызыксынуын, мәсьәләне шактый җентекләп өйрәнүен күрсәтә."
"«Камигыльбидәга» – бидгатьләрне бастыручы, әсәр исеме. Дат – кер, тап, кимчелек; һәм елгы китапларда «заты» рәвешендә ялгыш басылган («даль» хәрефе өстенә артык нокта куелудан «зәл» килеп чыккан) һәм шул килеш яңа басмаларга да кереп киткән. Чынлыкта биредә хикмәт «яман сүзнең асылы» яисә «нәселе» хакында түгел, бәлки начар тәэсире, күңелдәге пычрак эзләре хакында бара. Әсәрнең Ш. Мәрҗани үлгәч өстәп язылган бу чын мәрсия өлешенең хәзерге әдәби телгә юлга-юл күчермәсе: Ул кояшның зуры иде, Якты яшен нуры иде, Җәнҗалчыдан эре иде, — Аерылдык, үкенеч, аһ! Шөһрәттә ул дан-ат алган: Һич шөбһәсез энҗе-мәрҗән, Чын белемгә юл башлаган, — Аерылдык, үкенеч, аһ! Мәрсия яздым, мин – түбән, ким; Сыйфатларын ачып бирим: Бу чорда юк аңарга тиң, — Аерылдык, үкенеч, аһ! Үлүен кайчан ишеттеләр — Барча дус-иш көенделәр, Труйский мөдәррисләр, — Аерылдык, үкенеч, аһ! Гыйлеменә лаек даны, Моңа дәлил язганнары Һәм шулай ук зирәк аңы, — Аерылдык, үкенеч, аһ! Кайчан ул зат китеп барды, Казан күрке китеп калды: Якыннары ятим калды, — Аерылдык, үкенеч, аһ! Аны мактаучылар бик күп, Дагыстан, Һиндтә дә чут юк; Минем мактау исә чүп күк, — Аерылдык, үкенеч, аһ! Батырлыкта иң көчле ул, Затлылыкта иң өстен ул, Чибәр сүздә иң үткен ул, — Аерылдык, үкенеч, аһ! Узганнардан хәбәр биргән, Сер дөньясын гизеп йөргән, Чаршау-пәрдәләр күтәргән, — Аерылдык, үкенеч, аһ! Рухын Алла тыныч итсен, — Гафу, рәхим суын сипсен… Бу кайгыдан йөрәк типсен, — Аерылдык, үкенеч, аһ! Ярдәмеңне итмәдең, Рабб, — Үзем мескен, атым ябык: Казан шәһренә бер барып, Күралмадым, үкенеч, аһ! Илаһи, барлык хаҗәтем: Кабул ит бу мөнәҗәтем, — Әшәке бөтен халәтем, — Түзалмадым, үкенеч, аһ! Юанам мин аны мактап, Бәет язып казакъчалап, Тараттым мин илләр буйлап, — Аерылдык, үкенеч, аһ! Мөдәкъкыйк кяшифеләстар – пәрдә (чаршаулар) күтәрүдә төпченүче галим. Болай әйтүе белән М. Акмулла Ш. Мәрҗанинең «Галяләтеззаман фи тарихи Болгар вә Казан» дигән мәгълүм әсәренә ишарә ясый шикелле, чөнки бу хезмәт исеменең тәрҗемәсе болайрак яңгырый: «Болгар һәм Казан тарихын каплаган заман пәрдәсе». Менең – елгы басмада «менем» яисә «мәнем (м.н.м.) рәвешендә ялгыш басылган. Бу урында текст бозылган (һәр ике басмада да шулай). Монда ике төрле ихтималның булуы мөмкин: ) яки «Күкрәгең» дип башланган юлның ахыры «яман таштай» булырга тиеш, ) яисә моннан соң хәреф җыйган вакытта нәкъ дүрт юл төшеп калган – «таштай яман» нан соң килә торган өч юл һәм «кай-тай» рифмасына беткән янәшә строфаның беренче юлы. Мәсьәләне төгәл хәл итү Р. Фәхретдинев шәхси китапханәсендәге «Мәрсия» нөсхәсен тапкач мөмкин булачак. Әсәрнең беренче версиясе яки варианты язылып бетүгә ишарәли торган мөһим факт: М. Акмулланың ел ахырында туган булуын исәпкә алсак, бу сүзләрне әйткән чакта аңар якынча – яшьләр була һәм – елларга туры килә. Аласа – элекке басмаларда алаша рәвешендә бирелгән. Әгәр шулай алаша – ат яисә «алача» ның казакъча яңгырашы (татарча: алача, казакъча: алаша) дип аңласак, мәгънәгә туры килеп бетми: бөекләрнең аты яисә идәндәге паласы… Дөреслектә, бу сүз казакъча киң мәгълүм аласа – тәбәнәкнең бозылган рәвеше булырга тиеш («син» хәрефе өстенә ялгыш өч нокта куелып «шин» гә үзгәрү нәтиҗәсендә), чөнки биек төшенчәсенең антонимы (киресе) – тәбәнәк (юлның мәгънәсе: «без мескен биек кешеләрдән тәбәнәкбез»). Мондый хәреф хатасы Акмулланың башка шигырендә дә очрый ( нче биттәге искәрмәгә карагыз). бит. *** Бәгъдәссәлам, Нургали мулла, сезгә… – «Акмулланың озын бер касыйдәсендән бәгъзе бер бәетләр» дигән исемдә Риза Фәхретдиневнең «Асар» енә кертелгән (IV том, кулъязма), барлыгы юл. Галим архивының табылу тарихын, андагы М. Акмулла шигырьләре хакында гомум мәгълүматны түбәндәге хезмәттән карагыз: М. Госманов. Яңа табылган әдәби, тарихи истәлекләр. – Казан утлары, , нче сан, – б. Р. Фәхретдиневнең искәрмәсеннән күренгәнчә, шигырь Акмулланың зур күләмле әсәреннән аерым строфалар булырга тиеш. Текстны кайдан алуын Р. Фәхретдинев төгәл күрсәтмәгән. Әмма әсәрнең күчермәләре киң таралганга охшый, моны аның телдән язып алынган башка версияләре күрсәтә. Мәсәлән, Дусмаил Качкынбаев язмаларында сакланган версиядә шигъри юл бар (шушы версия буенча, Ә. Вилданов тарафыннан башкортча басылган текст дән артык юлны эченә ала; карагыз: Башкорт әдәбиятының текстологиясе мәсьәләләре. Уфа, , – б.). Андагы текстның күп өлеше «Асар» дагы өзекләрдә күренми; шулай ук Р. Фәхретдинев теркәп калдырган строфаларның да күпчелеге Д. Качкынбаев версиясенә кермәгән. Өстәвенә соңгы язмадагы текстның телдән-телгә күчү нәтиҗәсендә шактый үзгәрүе дә, хәтта бераз яңаруы да сизелеп тора. Аерым юлларның, хәтта строфаларның бозылган булуы да шик тудырмый. Шулай да Акмулланың иҗат пафосын аңларга ярдәм итә торган моментлар бу версиядә дә шактый. Шуңа күрә «Асар» дан алынган текст белән бергә (а), Д. Качкынбаев версиясеннән дә кайбер өзекләр (б) китерүче лаек таптык (хәзер Казакъстан Фәннәр академиясенең гыйльми архивында саклана). Укучыларга чагыштырып карау мөмкин булсын өчен, бераз үзгәреп кабатланган строфалар да тәкъдим ителде (барлыгы юл). Д. Качкынбаев тексты егерменче еллардагы шактый нык яңарган имля (орфография) белән язылганлыктан, ул версия документаль төгәллеккә дәгъва итә алмый. Шушы версия буенча эшләнгән Ә. Вилданов публикациясе исә тагы да ныграк модернлашкан, нәтиҗәдә мәгънәгә зарар килгән. Моны б) бүлегенә бирелгән – нче (чагыштырулар шунда кадәр генә эшләнде) искәрмәләрдән укучылар үзләре дә ачык күрерләр (мисаллар татарча орфографик эквивалентта бирелә). а) Нургали мулла – Д. Качкынбаев язмаларында текстка бирелгән «Буауи Нургали хәзрәткә язган рәддиясе, Шиһаб хәзрәтне яклап» дигән искәрмәгә караганда, сүз Буа шәһәрендә яшәп, Мәрҗани эшчәнлегенә каршы чыккан бер консерватор рухани – Нургали Хәсән улы әл-Мирзави әл-Казани (–) хакында бара."
"«Йөз» гә – казакълардагы традицион кабилә-административ бүленеш – Олы йөз, Урта йөз һәм Кече йөзләр күздә тотыла. Биредә сүз Урта йөз хакында барса кирәк. Сүз бозылган, дөресе «йиңәм» (җиңәм) булырга охшый. Әһле сөннәт – сөннәткә иярүчеләр, ягъни Мөхәммәд пәйгамбәр кушканнары буенча эш йөртүчеләр, «чын мөселман» дигән мәгънәдә. Кәлямулла – Алла сүзе; Коръән күздә тотыла. Атам имяз, остаз имәз – атам түгел, остазым түгел, ягъни Ш. Мәрҗанинең Акмуллага кардәш тә, мәдрәсәдә дәрес укыткан хәлфә дә булмавына ишарә. Ногман – күренекле фәкыйһ, шәригать белгече Ногман ибне Габдулла Мөхәммәд Әбү Хәнифә әл-Мәгъриби ( елда үлгән). Локман – легендар табиб һәм акыл иясе Локман Хәким. Д. Качкынбаев версиясендә «мөҗәддид» – яңартучы, яңалык кертүче. б) Ә. Вилдановта: бузат; учак янында, гадәттә, бозау уйнаклый. Әрүахың…– Ә. Вилданов публикациясендә бу сүз «рухларың» дип үзгәртелү нәтиҗәсендә мәгънәгә хилаф булган, чөнки монда сүз «җан» (дух) төшенчәсенең күплек саны хакында түгел, бәлки, татар һәм башкорт телләрендәге рухлар мәгънәсендәге әрвахтан үзгә буларак, казакъчага хас «ата-баба, нәсел даны» хакында бара. М. Акмулла карагруһ Нургалинең рухын күтәрергә, ягъни күңелен ачарга җыенмый, бәлки аның, ирония белән әйтсә дә, яманатын фаш итәргә ниятли. Уфа басмасында болай үзгәртелгән: Бәлки, син ул тарафта дамелладыр, Хакыйкатьтә йә уңда, йә сулдадыр? Әмма чын галимнәрдән булам дисәң, Сабыр кылу кирәк иде бу юлда бер. Шунда ук: Мәрҗанине җиңеп чыгу сезгә мәмнугь, Гадавәт җиһанга фаш хөсет матмугъ, Ул Фазылны алдамакка ниәт кылып… Шунда ук: сәламәт торса икән камил телең… Шунда ук: биниһайә әшәкелек кылды дигәч… Шунда ук: Мөселманның каһәре суккан микән, Хат язмай басылмас синең җенең… Ә. Вилданов строфаны версия ахырындагы аның икенче варианты белән алмаштыра. Шунда ук: Бөтенесен җиңәм дигән сәүдә белән. Сөннәтчә һәм булмайсың, һәм алдайсың, Әһле сөннәтмен дигән дәгъва белән… Монда зат һәм сан формаларын алыштыру шигырьнең публицистик көчен киметкән. Шунда ук: Казакъ (!) халкы башларын без каңгыраттык. Кулъязмада «Казан» сүзе (нун белән) бик ачык язылган. Шунда ук: Эчен явыз уй белән тутырмаган. «Гөман» белән «явыз уй» арасында шактый зур аерма бар бугай… һ. б. Сөйүтый – Җәләлетдин Абелфазыйль Габдрахман ибне Мөхәммәд әс-Сөйүтый ( елда үлгән), күренекле Урта гасыр фәкыйһе, тарихчы һәм тәфсирчесе (Коръәнгә аңлатмалар бирүче); Газали – Әбү Хәмид әл-Газали ( нчы биттәге нче искәрмәгә карагыз). Әмма бу тарихи реалийләр белән тәэмин ителгән конкрет эчтәлекле юллар Уфа басмасында икенчерәк төсмер алган: Һәрберсе гыйлемдә әһле тәхкыйк, Нәселдән мыскыллаучы зат булмаса, Күпчелек башкалардан бу – мөдәкъкыйк. Нәтиҗәдә «мәгассөннәт» гадәти фәнгә, ә конкрет тарихи шәхесләр – Сөйүтый һәм Имам Газали – «нәселдән мыскыллаучылар» га әверелгән… Форат – хәзерге Сурия һәм Гыйрактагы Евфрат елгасы күздә тотыла. бит. *** Һәр заман сүз башланыр… – «Акменла әфәнденең мәхбүс заманында иншад итдеке тәхәссер шигырьләре» («Акмулла әфәнденең төрмәдә утырган вакытта иҗат иткән моңсу шигырьләре») дигән баш белән һәм елгы җыентыкларга кергән. Барлыгы шигъри юл; ләкин беренче басмада ниндидер бер сәбәпләр белән дүртме-бишме яисә аннан да күбрәк шигъри юллар төшерелгәнгә ишарә бар (, , һәм нче искәрмәләрне карагыз). Бу кыскартуларның цензура тәэсирендә яисә җыентык өчен файдаланылган кулъязма чыганакның җитешсезлеге нәтиҗәсендә булуы бик ихтимал ( елгы китаптагы текст элгәре басманың орфографик яктан чак кына эшкәртелгән варианты булудан арыга китми). Әсәрнең юлга якын кыскарак варианты X. Гали җыентыгында саклана (аннан алынган өстәмәләрне нче искәрмәдән карагыз). Автор тарафыннан «сахрауи эчләренә» – казакъ танышларына адресланып махсус язылганлыктан, шигырьдә саф казакъча лексик һәм грамматик элементлар шактый актив кулланылган. Совет чорында әсәрләрнең аерым-аерым өзекләре генә басылып килде. Бу җыентыкта текст һәм елгы басмалар буенча чагыштырылып, ихтимал һәм бәхәссез ялгышлары төзәтелеп бирелде, орфографик дөресләүләр искәрмәләрдә махсус күрсәтелә барды. Бисмилла – Коръәндә һәм башка дини, фәлсәфи китапларда еш очрый торган доганың: «Әгузе билләһи минәш-шәйтанир-раҗим, бисмилләһир-рахмәнир-рахим, ягъни «Алланың рәхмәтеннән сөрелгән шайтанның явызлыгыннан Аллага сыенам, һәрбер эшемне рәхимле Алла исеме белән башлыйм», – дигән мәгънәдәге махсус формуланың бер сүзе. Мөселман кешеләре өчен, һәр эшкә башлаганда, теләсә нинди гамәлгә тотынганда, әлеге формуланы уку зарури дип исәпләнгән. (Алай итмәсәң, имеш, бер эшең дә алга бармас…) Күбрәк ул доганың икенче өлеше генә әйтелгән, тора-бара шул икенче өлешенең беренче сүзен (бисмиллаһи – Алла исеме белән) әйтүне дә җитәрлек дип тапканнар. Бу сүз «гамәл башы» формуласы буларак фольклорга да кергән: «Бисмилләһи вә билләһи, җитте корбан гаете…» (бәетләрдә). Мөхәммәд – ислам диненә нигез салучы Мөхәммәд пәйгамбәр (–). Элгәреге дәвер Шәрык китапларында әсәрнең кереш-багышлау өлешендә Алла исеменнән соң пәйгамбәрне телгә алу киң таралган гадәти традиция күренеше булган. Аять – Коръән сүрәләрендә аерым җөмләләр, шигъри юллар; хәдис – Мөхәммәд пәйгамбәргә нисбәт ителә торган канатлы сүзләр, әйтем һәм мәкальләр. Акмулла – елгы басмада «Акменла» рәвешендә китаплаштырып бирелгән. Строфадагы башка рифмадаш сүзләрдән күренгәнчә, исемнең «Акменла» рәвеше соңрак редактор тарафыннан кертелгән булуы шиксез. Җазган – , елгы җыентыкларда бу сүз «юлдан язган» мәгънәсендә «хаталанган, гөнаһлы булган» дип аңлатыла. Ләкин чынлыкта сүз «сахрауи» халыкка хат язу хакында бара; киресенчә булганда, шагыйрьнең үзенә алган «хак мулла», «пакь мулла» дигән эпитетлары мәгънәсен югалта. Аласа – элекке һәр ике басмада да «алаша» дип басылган; төзәтеп укуның сәбәбен «Мәрсия» гә бирелгән аңлатмадан карагыз ( б.). Ойкламай – елгы басмада «йокламай» рәвешендә орфографик яктан яңартылып бирелгән. Шагыйрь теле стихиясенә елгы басма рәвеше туры килә. елгы басмада күпнокталар куелуга караганда, бу урында текстның яисә бозылган, яки бераз кыскартылган булуы ихтимал. елгы китапта: башым; елгы басмада төзәтелгән. елгы җыентыкта «хакы да» рәвешендә ялгыш басылган. елгы китапта «башы» рәвешендә бирелгән. Мифтахетдин Акмулла бер-ике мәртәбә казакъ арасында өйләнеп карый, ләкин бер никяхы да уңышлы булмый; шундый никях җәнҗалларының берсе нәтиҗәсендә (әче теллелеге өчен дә!) ул хөкемгә тартыла, монда шуңа ишарә. X. Гали күчермәсендә бу ике юл болайрак яңгырый: Мансурдай хәлифәгә каршы килеп, Имам Әгъзам зинданда вафат булган. Мондый турыдан ярган юлларның редактор тарафыннан үзгәртелгән булуы бик ихтимал. Имам Әгъзам – ислам динендәге төп юнәлешләрнең берсе булган хәнәфи мәзһәбенә нигез салучы атаклы фәкыйһ Әбү Хәнифә Ногман ибне Сабитның (–) мактаулы титулы: имам әгъзам – бөек имам. Ислам динендәге халыкларның күпчелеге, җөмләдән татарлар, башкортлар, казакълар һ. б. Урта Азия халыклары элек шул хәнәфи мәзһәбен тотканнар. Аның төп хезмәтләренең берсе «Әл-фикъһ әл-әкбәр» («Фикъһелкәбир») бездә элек төп шәригать китапларының берсе сыйфатында кулланылган. Горур, буйсынмаучан холыклы Әбү Хәнифә Гарәп хәлифәлегендәге дәүләт башлыклары белән тыныч яши алмаган, берничә мәртәбәләр төрмәдә ябылган, шәһәр мәйданнарында камчы белән суктырылган. Габбасыйлы хәлиф әл-Мансурның (–) үзенә баш казый хезмәтенә чакыруын кире каккач, ул янә төрмәгә эләгә һәм, риваятьләргә караганда, хәлиф әмере буенча агулап үтерелә. Әбү Хәнифәнең җеназасына (күмү мәрасименә) кырык меңнән артык бәгъдадлы катнаша, егерме көннән артык шәһәр халкы аның каберен саклап ята. Һәр ике җыентыкта да Акменла рәвешендә бирелгән, моның хәреф җыю вакытында кертелгән яңалык булуы ихтимал. Исәнгилде, Батуч – Троицк шәһәренең көньяк-көнчыгышы тарафында яшәгән казакъларның кыпчак кабиләсе, карабалык таифәсенә кергән карагыз ыруы башында торучы казакъ байлары; риваятьләргә караганда (шигъри текстларда да шулай), Акмулла шуларның әләкләве буенча төрмәгә эләккән. +Кара чикмән – кара җилән киеп йөрүче христиан миссионерлары күздә тотыла. Корчаңгы чире өердәге бөтен атларга да йокмый, бәлки иң хәлсез, көчсез хайваннарга эләгә. «Мәрсия» әсәренә бирелгән һәм нче искәрмәләргә карагыз. Кече йөз – казакъ урдаларыннан Кече йөз (казакъ ханлыклары чорыннан калган административ бүлек). Ырымбур – Оренбург шәһәре. Рифмалар системасының төгәлсезлегенә караганда, шушы бәеттән элек («Мондый эш…»кә кадәр) тагын ике юл төшеп калганга охшый. һәм елгы басмаларда шулай күпнокталар куелган. Хызыр – дини мифология буенча, гел изгелек эшләп йөри торган Хозыр Ильяс исемле пәйгамбәр. Элекке тулы басмаларның икесендә дә юллар төшерелгән. Дин сөннәте – дин гадәте (Мөхәммәд пәйгамбәр эшләгән яисә эшләргә кушкан, эшләнүе кирәкле, файдалы табыла торган гамәлләр; үтәлүе мотлак зарур булган фарыздан соңгы икенче дәрәҗәдә дини бурычлар). Әбүҗәһел – Мөхәммәднең ислам динен таратуына нык каршылык күрсәткән кораеш кабиләсе башлыкларыннан; чын исеме – Әбү Хәкәм Гомәр бине Һәшам; Әбүҗәһел исә Мөхәммәд тарафыннан бирелгән кушамат ( елны мөселманнар тарафыннан үтерелгән). Әбүҗәһел исеме кирелеккә, наданлыкка синоним булып киткән. Муса һәм Фиргавен – «Мәрсия» әсәренә язылган һәм нче искәрмәләрне карагыз. Газиз Йосыф – борынгы яһүдиләр патшасы Ягъкуб пәйгамбәрнең улы гүзәл Йосыф Урта гасыр Шәрык риваятьләрендә агалары тарафыннан нахакка җәберләнгән, әмма нинди авыр хәлләргә төшсә дә, ул кешелек йөзен, рухи пакьлеген югалтмаган олы җан сыйфатында сурәтләнә. XIII йөз төрки шагыйрь Кол Галинең «Кыйссаи Йосыф» поэмасы да шул сюжетка корылган. Акмулла интерпретациясендә Йосыф образы нәкъ Кол Галидәгечә яктыртыла. Исраил – Израил – яһүдиләрнең төп бабаларының исеме (биредә Ягъкуб пәйгамбәрнең һәм аның балаларының яһүдиләрдән булуына ишарә). Бу сүз хакында «Мәрсия» гә язылган нче аңлатманы карагыз. елгы басмада «даты» дип дөрес басылган, елгы китапта «заты» дип ялгыш үзгәртелгән. «Асылны сүккән менән» дигән юлдан башлап, бу ике строфа Шиһаб Мәрҗанигә багышланган «Мәрсия» дә дә бар; соңгы әсәрдә ул чак кына үзгәртелеп, гади сөйләмгә якынайтылып бирелгән. Имам Әгъзам – нче искәрмәгә карагыз. елгы җыентыкта «мөселман» дип үзгәртелгән, ләкин бу ритмны боза. Хәсән Гали җыентыгында басмага кермәгән мондый строфалар вариантлылык җәһәтеннән игътибарга лаек: Асылда хәмед-сәна Ходайга хас, Башкага филхәкыйкать әйтеп булмас; Дөньяның кәмаләте – бары сагым, Сагымга алданады исерек-мас. Бер каза килмәй торса, бәндә ташыр, Каза дигән адәмнең күңлен басыр; Дәүләткә гафил бәндә исерәде, Кей ахмак аша сөйләп былчылдашыр, (…) Суфый буп Суфый Аллаяр-акын үткән, Ходага әүлиялар җакын үткән. Яшендәй Муса менән үчдәш булып, Фиргавен шул сәбәбдән кяфер үткән. (…) Кайгыдан гъәзиз басым айналады, Ир-җегет кулга төшсә – уйланады; Ходайдан фәрман килсә, нә чара бар? — Чынҗырмин арыслан да байланады. (…) Яхшылар җәфа тарткан җала менән, Булганлар күп бичара бәла менән; Ходайдан оялмаган Карун мәлгунь Мусага җала җапкан зина менән. (…) Җабыктым моңчылыкны уйлай-уйлай, Бол җирдә һичберәүгә сүзем сыймай; Өстемдә керле күйләк, җәндеге күп, Шәшпайлары сәфәр кылар тегеш буйлай. (…) Димәң(ез) кандай затмин тиңдәшәмез, Нә чара туры айтканга күнмәсәңез; , агалар, хәүфитәмен: Анасы нугай кызы димәсәңез. Кайбер хәбәрләргә караганда, Акмулланы төрмәгә утыртуга сәбәп кешеләр аның өстеннән «ул үзе нугай! (татар), ләкин солдат хезмәтеннән качып, казакъ булып йөри» дип әләклиләр һәм төрмәгә яптыруга ирешәләр. Акмулла исә әкәсе, ягъни үз атасы Мөхәммәдьярны, кайсыбер әсәрләрендә казакъ кешесе итеп күрсәтә һәм, ул үлгәч, чичәсенең (анасының) истәккә (башкортка) иргә чыгуын әйтә: Акмулла алты яшьдә йәтим калган, Әкәсе үлеп, чичәсен истәк алган… Әлбәттә, шагыйрьнең чыгышына, биографиясенә караган мондый материаллар җентекләп өйрәнүгә мохтаҗлар. бит. *** Гаҗәб: һәркем гъәни булса… – Троицкида төрмәдә утырган чакта «Таш мәдрәсә»дә укытучы Хафиз хәлфәгә адресланган хат белән бергә җибәргән. Хаттагы «Мөнәҗәтләр» дип исемләнгән ике шигырьнең (шушы һәм «***Минем кебек булыр микән бәхетсез…» дип башланган әсәрнең) оригиналы Уфадагы Р. Фәхретдинев архивында сакланып калган, ә юллы варианты «Асар» ның дүртенче томына кертелгән (галим архивының табылуы хакында: Казан утлары, , нче сан). Шигырьнең кыскача, мәгәр «Асар» га кермәгән строфаларын эченә алган ике варианты «Шура» журналында басылган (, нче сан; , нче сан). Кайбер текстологик фактлар әсәрнең соңрак та эшкәртелүенә һәм тулыландырылуына ишарә итә. Текст кулъязма һәм басма вариантлар буенча алынды. Хафиз хәлфәгә җибәрелгән әлеге ике шигырьнең ничек тууы хакында шагыйрь үз хатында болай яза:"
"«Югаргы Таш мәдрәсәдә мелла Хафизга. Бәйтелхәзиндән. Үткән җомгаларда Ташкәнд сартының мирзасы ясаган туй җыены илә олугълар вә кечекләр, атлылар һәм җәяүлеләр, зур җәмәгать булып, безнең тугърымыздан үтеп китделәр. Мин моны тәрәзәдән күреп утырдым. Баручылар һәм кайтучылардан, мине хәтерләренә төшереп, бер генә кеше дә безгә каерылып караучы булмады. Шушы вакытда үземезнең зилләтдә вә горбәтчелекдә булуымызны уйлап күңелемез бозылды, ихтыярымыз китеп, күзләремездән яшьләр тамды. Моңаеп, үз-үземә килеп утырдым да шушы мөнәҗәтне иншад итдем. Ләкин, шул көндән бу көнгәчә килүче булмаганлыкдан, мөнәҗәтне тапшыра алмадым. Мелла Хафиз! Сез ләтафәт вә фәсахәтдән беркадәр миһермәндсез. Шуның өчен бу мөнәҗәтне сезгә йибәрдем. Әкъсайы мәрам вә матлабы къәлбе мөттәһам шулдыр ки, фәкыйрьнең каләмендән садр булган кимчелекләрне гафу кыласыз вә дәрдемәнд җаныны дога белән мәсрүр итәсез. Мондан элек дә сөйләгән мөнәҗәтләрем бар иде. Аларны казакъ шәкердләре сорап алып китделәр. Калганлары булса да, акка күчерелмәгәнләр. Әгәр дә кәгазь алдыра алсам, язып йибәрермен. Барча талибләргә сәлам күндереп, фатихә өмид ителде. Хөрмәтле Дамелла Мөхәммәд мәхдүмгә сәлам әйтәсез». Хаттагы шигырьләр һәм адресат хакында Р. Фәхретдинев болай яза: «Бу мәктүбне вә ике төрле вәзендәге шигырьләрене Акмелла Труйский шәһәрендәге хибесханәдән мәдрәсәдә хәлфә булып торучы Ләмәзтамак авылының Хафизгә язган. Бу Хафиз мелла күпдән вафатдыр». Локман – нче биттәге искәрмәгә карагыз. «Асар» ның томына кергән бу строфаның басма варианты болайрак яңгырый: Казакъда булса би әмдель бәшашәтлә идәр икъбаль, Ки бәйтелгъәнкәбүт мисле, фәкыйри тар-мар әйләр, — ягъни «казакъта биләр килгәндә, шатлык белән каршы алырлар, (әмма), үрмәкүч оясы шикелле (тозак корып), фәкыйрьне юк итәрләр»."
"«Асар» да тагын мондый строфа китерелә: Дәрига, әрҗөмәнд ирләр Фәкыйрьлекдән булып паймал, Хәйа пәрдәсене ертып, Замирен порхобар әйләр. Акмулланың автографына караганда, Р. Фәхретдинев өч строфадан соң килә торган строфаны бу урында ялгыш кабат язып куйганга охшый (автографның фотокүчермәсен карагыз: Башкорт әдәбиятының текстологиясе мәсьәләләре. Уфа, , б.). Шуңа күрә «Асар» да шигырь күләме буласы урынга юлдан гыйбарәт, һәм анда «поргобар» – бик томанлы, караңгы урынына «порхобар» дип уңышсызрак укылган. Бәет «Шура» да басылган варианттан алынды (, нче сан). Бу урында хәзерге кыргызлар түгел, ә казакълар күздә тотыла (элекке рәсми атама буенча). Бәет «Шура» дан алынды. Бу урында ике сүзне укып булмый; «Асар» да да укылмыйча калган; «Шура» га исә бу строфалар бөтенләй кермәгән. бит. *** Минем кебек булыр микән бәхетсез… – Р. Фәхретдинев архивындагы кулъязмалар буенча бирелә. Әсәрнең язылу тарихы, табылу шартлары буенча тулырак мәгълүматны «Гаҗәб: һәркем гани булса» дип башланган шигырьгә бирелгән искәрмәдән карагыз ( б.). Татарча беренче мәртәбә «Казан утлары» журналында басылган (, нче сан). Теле беркадәре үзгәртелгән, строфалары үзара буталган икенче вариантын Ә. Вилданов башкортча бастырган (Башкорт әдәбиятының текстологиясе мәсьәләләре. Уфа, , – б.). Мөгаллиме Сани – Икенче Мөгаллим, атаклы Урта гасыр фикер иясе, баек галим – энциклопедист, мәшһүр философ Әбүнасыр Мөхәммәд ибне Тархан ибне Узлагъ әл-Фарабиның (–) мактаулы исеме. Сырдәрья буена урнашкан Утрар шәһәре янындагы Фараб (Параб) дигән җирдә төрки гаскәр башы гаиләсендә дөньяга килгән; башлангыч белемне үз илендә алып, төрле фәннәрдә югары дәрәҗәгә гарәп илләрендә (Димәшкъ, Бәгъдад һ. б. шәһәрләрдә) ирешкән. Күп телләр белеп (җөмләдән, борынгы сирия, грек телләрен дә), формалашып килә торган классик «Шәрык фәннәрен» антик Греция, Рим дөньясының гыйльми казанышлары белән таныштыруга, бигрәк тә Аристотель хезмәтләрен аңлатуга, шәрехләүгә күп көч куйган. Шуңа күрә Шәрык дөньясында Аристотельне (Аристу хәкимне) «Мөгаллиме әүвәл», ягъни «Беренче остаз» дип атасалар, әл-Фарабины «Икенче мөгаллим» дип олылаганнар. Зур дәрәҗәләргә ирешүгә карамастан, әл-Фараби көнкүрештә һәм кешеләр белән мөнәсәбәттә үзен бик гади тоткан, шунысы өчен замандашларының ихтирамын казанган. бит. *** Әссәламегаләйкем асыл затка… – , елгы җыентыкларда «Акменла әфәнденең солтан Гобәйдулла (Чыңгызхан) ибне Җиһангирхан җәнабләренә яздыгы иштикя вә гаризаседер (Акмулла әфәнденең солтан Гобәйдулла (Чыңгызхан) Җиһангирхан җәнабләренә язган зар һәм гаризасы)» дигән баш белән басылган. Текст , елгы басмалар буенча бирелде. Әсәрдә, адресатка нисбәтән кулланылган эпитетларга караганда, бу шигъри үтенечнең бик дәрәҗәле аристократка, югарыда аталган солтан Гобәйдуллага адреслануы шик тудырмый. Гобәйдулла солтан Бүкәев – Кече йөз казакъларының соңгы ханы Җиһангирнең улы – Гобәйдулла солтан Петербургта укый, хәрби белем ала, генерал дәрәҗәсенә ирешә. Аның тарих-этнография белән кызыксынуы, фән кешеләре, җөмләдән, казакъ мәгърифәтчесе Ч. Ч. Вәлиханов, татар галиме һәм фикер иясе X. Фәезхановлар белән якыннан аралашуы мәгълүм. елны Алма-Атада чыккан китапта исем «Солтан Габдулла» дип укыла, бернинди аңлатма һәм искәрмә бирелми. X. Гали мәгълүматларына караганда, Акмулланың бу шигыре солтан Чыңгыз Вәлихановка ( елда туган), ягъни Чукан Вәлихановның әтисенә адресланган. Әсәрдәге титуллар (асыл зат һәм солтан, принц) ике шәхескә карата да туры килә. Версияләрнең кайсысы дөрес – моны киләчәк эзләнүләр күрсәтер. «Гакыллы кешегә ишарә дә җитә» дигән әйтем күздә тотыла. Күрәсең, Акмулланың шушы рухтагы икенче бер шигъри хаты да булган. Бу урында ике юл шигырьнең төшкән булуы ихтимал – строфа тулы түгел. Ике басмада да «пиркуәт» (яисә «пир-кот») рәвешендә бирелгән булса да, поркуәт – тулы куәт дип уку дөресрәк табылды. Беренче басмаларда моннан соң: Алмагач ашъян тоткан сез бер шаһбаз, Шаһбаздан ит дәм иткән без дә бер таз; Чын затым сорасаңыз – мин бичарә Дәрдемәнд Хөббихуҗа ибне Нияз, — дигән дүрт юл китерелә. Хәсән Гали язмаларыннан алынган Р. Фәхретдинев материалларында исә әлеге дүртьюллыктан соң аның дәвамы сыйфатында тагын бер строфа китерелә: Аргы атам Әбүталиб Ширьяздан, Бер мулла тапдан чыккан моны язган; Сезләрдән изге нәзар өмид итеп, Акмулла без фәкыйрең илдән язган. X. Гали сүзләре буенча, бу сигез юллы шигырь Акмулланың «Себер ханларындан Чыңгызхан ибне Вәлиханга» язган хатыннан булуы аңлашыла. Сигезьюллыкның Мифтахетдин Акмуллага нисбәт ителүе бәхәсле икәнлеге хакында югарыда (кереш мәкаләдә), Ш. Мәрҗани, Р. Фәхретдинев фикерләренә таянып, беркадәре язылган иде инде. Өстәп шуны гына әйтергә кирәк: әлеге ике строфаның текстка бер-бер артлы өстәлүе ( елгы басмага керү һәм X. Гали тарафыннан «тулылану») аларның шигырьгә соңрак, башка текстлардан алып кушылуын күрсәтә. Әмма төп текстның Акмулланыкы булуы артык шик тудырмый: анда кулланылган характерлы эпитетлар, поэтик фигуралар, Мифтахетдингә генә хас сүз тезмәләре, махсус алымнар шагыйрьнең башка әсәрләрендә дә очрый. Шигырьнең ялварулы тонына килсәк, бу бик аңлаешлы: – еллар тирәсендә нахакка тоткынлыкта интеккән шагыйрьнең бик аптырау минутларында «асыл зат солтанга» сыенырга омтылуы табигый хәл. бит. *** Кыпчак эче карабалык… – «Мәзкүр Исәнгилде, Батучлар мәнсуб улан карагыз таифәсенә хассәтән яздыкы (Югарыда аталган Исәнгилде, Батучлар нисбәт ителгән карагыз таифәсенә атап язганы)» дигән исем белән һәм елгы җыентыкларга кергән. Текст шул ике басма буенча алынды. Карагыз – казакъларда кыпчак кабиләсенең карабалык төркеменә кергән ыру исеме. Мифтахетдин Акмулла Исәнгилде, Батуч авылында имам һәм хәлфә булып, балалар укытып торган. Кайбер хәбәрләргә караганда, Исәнгилде һәм Батучлар белән Акмулла арасында мондый бәрелеш була: бер карчыкның җеназасы вакытында Исәнгилде бай Акмуллага таягы белән төртеп көлә: «Мулла, безнең казакъның бер мәкале бар: үләнле җирдә үгез симерә, үлекле җирдә мулла симерә». Моңа каршы Акмулла: «Бай, бик дөрес сөйлисең, үләнле җирдә – үгез, үлекле җирдә – мулла, даулы җирдә түрә симерә; сахрада безнең ише муллалар булмаса, сезнең кебек җаһилләрнең башын эт кимерә!» – дип җавап биргән. Сүздә җиңелгән Исәнгилде, Акмулладан үч алыр өчен төрле ялалар ягып, аның өстеннән патша хөкүмәте органнарына донос ясый. Риваятьләргә караганда, Исәнгилденең бер яласы казакъ булмаган Акмулланың гаскәри хезмәттән качып йөрүе, патшага хезмәт итмәс өчен (патша Россиясендә казакълар гаскәри хезмәттән азат ителгән иделәр) үзен казакъ дип күрсәтүеннән гыйбарәт була. Тикшерү эшләре тәмамланганчы, Акмулла Троицк төрмәсендә утыра. «Кыпчак эче карабалык…» дип башланган шигырьдән күренгәнчә, Мифтахетдиннең хыянәт, донос нәтиҗәсендә гаепсезгә төрмәгә эләгүе бәхәс тудырмый. Болай килеп чыгуга, ихтимал, шагыйрьнең туры сүзле, әче теллелегеннән тыш, аның казакътан өйләнеп, хатыны белән аерылып йөрүләре дә сәбәп булганга охшый. Саба – кымыз әчетер өчен куллана торган махсус ысланган зур тире капчык. Сабага тычкан төшү хуҗаны зур казага дучар итә. Әгәр тычкан үзе үлеп, ризык савытын нәҗесләмәсә дә, ул барыбер аны кимереп, тишеп чыга. Һәр ике очракта да саба эшкә яраксыз булып кала. Исем ике җыентыкта да Акменла рәвешендә бирелгән. бит. *** Йа Хода, юлыңда улсын… – Д. Качкынбаев дәфтәреннән. Мәгълүм «Хатимә» шигыренең тулы текстын» нан ( нче биттәге искәрмәгә карагыз) алда, нче тәртип саны белән нче биттә бирелгән. Әгәр «Хатимә» әсәре Акмулланың иҗат юнәлеше өчен фәлсәфи-этик йомгак ролен уйнаса, бу шигыре аның «төрмә циклына» лирик нәтиҗә булып яңгырый. Шигырь өлешчә һәм тел ягыннан беркадәр үзгәртелеп (мәсәлән, «Афтабең нуры…» дигән юлны «Котобына нур төшмәй матур булмас бу җиһан» кебегрәк яңгыратып) бирелә. Ә. Вилданов тарафыннан басылган (Башкорт әдәбиятының текстологиясе мәсьәләләре. Уфа, , – б.). бит. *** Хат йибәрдек Ырынбург каласындан… – «Акмулланың әткәсенә язмыш мәктүбе» дигән кулъязма китаптагы исем астында транскрипциядә Вафа Әхмәдиев бастырып чыгарган («Агыйдел», , нче сан); текстның зур өлешен эченә алган кулъязма битенең фотокопиясе дә тәкъдим ителгән. Археографик белешмәгә караганда, юлдан гыйбарәт бу шигъри хат елны уфалы галимнәр тарафыннан Башкортстанның Бүздәк районына оештырылган гыйльми экспедиция вакытында Каңлы-Төркәй авылында табылган кулъязмалар арасыннан чыккан. Текст елны Габделрәфикъ Якуб углы Балгазин тарафыннан күчереп язылган. Археографик белешмәдә шигырьнең Мифтахетдин Акмуллага нисбәт ителүен раслый торган кайбер мәгълүматлар китерелә. Күчермәдә кайбер сүзләрнең бозылган яки текстның тәмамланмый калган булуы ихтимал. Текст транскрипция һәм фотокопия буенча алынды. Күчереп язу вакытында «ак» тан соң «кош» сүзе, безнеңчә, механик рәвештә артык язылган. Ата белән бала арасындагы ызгыш өчен мәрхүмә әнинең дә «теге дөньяда» борчылуына ишарә. Кулъязмада: «догасы» (башкорт теле күренеше). «Агыйдел» дә: «барчамызга». Үзитмәдең – үз итмәдең; озатмадың дип аңларга да мөмкин. «Агыйдел» дә «бездәй гүй» дип ялгыш укылган; догагүй – догачы, дога укучы. Бу «үги түгел» дигән гыйбарә. В. Әхмәдиевкә Мифтахетдиннең чын атасы Мөхәммәдьяр исемле казакъ түгел, ә Камалетдин дигән ашыгычрак нәтиҗә ясарга нигез бирә. Дәгел калмак – калмык түгел, ягъни динсез түгел. «Агыйдел» дә: «мокариб», ялгыш укылган. Юлның мәгънәсе: сәфәр өчен менүгә ярамас көрән атың. Моннан соңгы текст фотокопиягә кермәгән. бит. *** Адәмнән һауа калмас гъәриб булмай… – һәм елгы китапларда «Акменла әфәнденең әхвале заманаи тәэссеф идарәк голямаи заманы тәнбиһ өчен яздыгыдыр (Акмулла әфәнденең, замана хәлләреннән кайгырып, замана галимнәрен кисәтер өчен язганнары)» дигән баш белән басылган. Басмада юл; X. Гали җыентыгында исә юллык күчермәсе сакланган (– кәгазьләр). Текст X. Гали күчермәсе буенча тулыландырылып һәм йолдызчыклар ярдәмендә бүленгән тематик бүлекчәләргә аерылып бирелде. Фиргавен – нчы биттәге искәрмәне карагыз. Бу урында конкрет шәхес түгел, ә «бөек кешенең улы» дигән образ күздә тотыла (кәрим – бөек, олугъ). Дүртьюллык X. Гали җыентыгыннан алынды. елгы китапта «бәләнд» (б.л.н.д.), ягъни югары, өстен рәвешендә ялгыш басылган. елгы басмада төзәтелгән. елгы басмада ялгыш: «колак». Тәфсир – Коръәнгә язылган аңлатма. Сүз ислам дине өйрәтүе буенча ир җенесле кешенең унбер яшьтән балигълыкка ирешүе һәм шуннан соң һәрбер гамәле, кылмышы өчен Ходай каршында җавап тотачагы хакында бара. Вулыс – волость, иске Россиядәге өязләрнең өлешләрен тәшкил итә торган кечкенә административ-территориаль берәмлек. Акмулла дини йолалар үтәү өчен махсус хак алуның дөреслеген инкяр иткән, бу хакта махсус китап язарга да җыенып йөргән (Д. Качкынбаев истәлекләреннән). Ашау мәгънәсендә кулланыла торган бу борынгы төрки сүз «җимәк», «җийү» рәвешендә нечкә әйтелә, аны калын яңгырашлы туплау мәгънәсендәге «җыймак», «җыю» белән бутарга ярамый. Бу ике юл X. Гали җыентыгыннан алынды. Ике яклап булыр Ибан – әгәр укытучы шәкертләргә сабакны аларның үз ана телләрендә аңлатмаса, бөтенләй нәтиҗә чыкмас; андый хәлфә теле дә аңлашылмый торган һәм дине дә башка рус кешесе Иван кебек булыр. X. Гали җыентыгында бу фикерләр икенчерәк редакциядә бирелгән: Аркам минем күп сөйкәнеп кутырлаган, Хаклыкка Акмулла тик утырмаган; Сикерсә, берен бере этдәй талап, Дәүләткә адәм бармы котырмаган. елгы басмада пылайы дип үзгәртелгән; X. Галидә: бәлеше. Бер потта кырык кадак булуга ишарә. Гарәпчә «истигъфар» сүзе гъәфәрә (гъәфрүн) тамырыннан ясалган «гъ» авазы каты әйтелеп, язуда аның өстенә нокта куела. Ул «гафу итү», «кичерү» мәгънәсен белдерә. Әгәр әлеге хәрефнең ноктасы җуелса, өрелмәле «гъ» белән әйтелә торган «‘ъәфәрә» тамырына үзгәрә дә, «пычрату», «тузанлату», «хурлау» дигән мәгънә килеп чыга. Тәкбир дип Ходайны олылый торган «Аллаһе әкбәр», янәсе, «Алла бөек» дигән формулага әйтәләр. Бу гыйбарәдәге «Алла» сүзе язуда озын «а» ны белдерә торган әлиф хәрефеннән башка, «э» гә туры килүче «фәтхә» галәмәте ярдәмендә генә язылса да, тәҗвид, ягъни Коръәнне дөрес уку кагыйдәсе буенча Алла`һе әкбәр рәвешендә озын «а» белән укыла. Фарыз – мөселманнар өчен үтәлүе зарури таләпләр. Соңгы дүрт юл X. Гали күчермәсеннән алынды. бит. *** Иң әүвәл кирәк нәрсә… – «Дәһа бер кач нәсихәтләри мөтәзаммин әбъяты» («Тагын беркадәре нәсыйхәтләрне эченә алган бәетләре») дигән исемдә юлдан гыйбарәт тексты һәм елгы җыентыкларга кергән, аннан соң кайбер өзекләре генә басылган. Бу китапта әсәр, тематик төркемнәргә аерымланган хәлдә, шул ике җыентык буенча бирелә. Шигырь Акмулланың фәлсәфи-этик көчле якларын да (социаль тигезсезлеккә протестын, консерватив руханиларга нәфрәтен), тирән идеологик каршылыгын да (динне пакьләүгә омтылуын) үзендә калку гәүдәләндергән әсәрләрнең берсе. Ибан дигән… – сүз билгеле бер шәхес яисә халыкның гына вәкиле түгел, бәлки гомумән мөселман динендә тормаган кеше хакында бара. Элекке дини килешмәүчәнлек, милли тигезсезлек чорында башка дин һәм культура вәкилләре өчен «универсаль» образлы персонаж, ягъни шәхси исем куллану күренеше башка телләр һәм даирәләрдә дә киң таралган. Мәсәлән, Абрам – яһүди (дин һәм милләт вәкиле), Ахмет (мөселман һәм гомумән Шәрык кешесе), Абдул – татар… елгы басмада «түгел» дип ялгыш төзәтелгән. Бу әсәрдә «иман» мәсьәләсе киң фәлсәфи планда каралган кебек, «көфер» сүзе дә гомумән «ышанмаучы, карышучы, һичнәрсәне кабул итмәүче» дигән беренчел мәгънәдә алына. Иман – көфер, шөкер – көфер, әдәп – көфер, сабыр – көфер тезисларының куелуы шуңа күрсәтә. Шулай ук аңар «көфране ишъмәт» («ризыкка хөрмәтсезлек») формуласына кайта торган дөньяви, саф практик, мораль-этик эчтәлек тә салына. Әфлятун – борынгы грек-юнан фикер иясе, философы Платон (б. э. к. –), Сократ Хәкимнең шәкерте; Шәрык илләрендә Әфлятунның исеме иң күп белүче, иң галим кешенең исеменә синоним рәвешендә дә кулланыла. Ваҗиб – үтәлергә тиешле дини эш; дини бурычларның беренче дәрәҗәлесе булган фарыздан соң килә торганы."
«Мелла Җәлал» – Җәлалетдин Дуваниның әсәре ( нчы биттәге нче искәрмәгә карагыз); ул китап мәдрәсәләрдә иң авторитетлы дини дәреслек булып хезмәт иткән.
"«Гакаид» – дингә, Аллага ышануның «нигезләрен» бәян итүче дәреслек китабы."
"«Шәмсия» – төркичә язылып, тәҗвидкә, ягъни Коръәнне дөрес укуга өйрәтә торган дәреслек. елгы басмада: Акменла. Казакълар арасында киң таралган сүгенү формуласына ишарә. Сыйрат – ислам дине мифологиясе буенча җәһәннәм өстенә корылган һәм үтүе бик кыен булган күпер. «Юл» дигән мәгънәдә дә кулланыла. Каф тагы – Каф тавы; борынгы инану буенча, бик ерактагы серле тау (Кавказ тавы дигән караш та бар). Җәбраил – дини өйрәтү буенча, пәйгамбәргә Алладан хәбәрләр китерүче фәрештә. Фидия – үлгән кешенең гөнаһысын йолып алу, ягъни үз өстенә алу өчен бирелә торган мал (йолым)."
"«Кисекбаш» һәм «Ахырзаман» – мәдрәсәләрдә түбән дәрәҗә шәкертләргә уку китабы рәвешендә бирелә торган борынгы чор шигъри ядкярлекләр. Истәк – башкорт, казакълар тарафыннан кулланылган этноним; Акмулла башка әсәрләрендә дә башкортларны шулай «истәк» дип атый. Соңгы юлны «Ходаем залимнәрне нигә бу дөньяда ук ормый икән?» дип аңларга кирәк. Акмуллада бу сүз ормайды – ормый дигән коры констатациядә түгел, бәлки теге дөньяда вәгъдә ителгән җәзаның бу дөньяда ук үтәлмәвенә карата үкенү, көенү мәгънәсендә алынган. бит. *** Акмулла, халеңне бел, үзең калай… – Д. Качкынбаев дәфтәрендә – нче битләрдә «» тәртип саны белән бирелгән. Күчермәдә юл бозылган, шигъри вәзенгә сыеп бетми: Мин булсам мәхәббәтем бик аз, зиһнем тарау. Бу ике юл X. Гали җыентыгындагы текст буенча бирелде; Д. Качкынбаевта «таза» урынына «тар», «шунда» урынына «аңа» дип язылган. бит. *** Адәм сул – гадел булып, диндар булса… – Д. Качкынбаев дәфтәрендә – нче битләрдә теркәлгән (№ ), барлыгы генә юл сакланган. Өченче юл урынына күп нокталар куелган. Текст шуннан алынды. бит. *** Аһ, дәрига, безнең җортда җук иттифакъ… – Д. Качкынбаев дәфтәренең – нче битләрендә «» саны астында бирелгән. Җәя угы һавада төз очсын өчен, аның сап очына кош каурыеның җонын кыстырганнар. бит. *** Борадәр, чын мелла кем, беләсезме? – Д. Качкынбаев дәфтәрендә «» нчы бүлекчә сыйфатында – нче битләрдә бирелгән. Кантун – кантон, XVIII–XIX йөзләрдә Башкортстан җирендә гамәлдә булган административ-территориаль бүленеш; шундый административ берәмлекләрнең башында торучы башкорт түрәләрен дә кантон дип атаганнар; Бузикәев шундыйларның эреләреннән булырга охшый."
"«Изһарелхак» – дини дәреслек исеме. XIX йөзнең өченче чирегендә Һиндстанда инглиз колониализмына каршы кузгалган милли-азатлык хәрәкәтенә ишарә. бит. *** Намәрдкә сүзең зая, ялынсаң да… – Д. Качкынбаев дәфтәреннән. Күчерүче тарафыннан «» дигән тәртип саны куелган (автор тәртибе буенча – нчы битләр). Хәзерге башкорт теленә яраклаштырылган вариантын Ә. Вилданов бастырган (Башкорт әдәбиятының текстологиясе мәсьәләләре. Уфа, , нче бит). Күчермәдә «үзе» урынына да «сүзе» кабат язылган. Җитмәгән юллар өчен күп нокталар куелу һәм соңгы дүрт юлның да рифмалар үзенчәлеге бу текстның язылып бетмәгән әсәр булуына ишарә ясый. бит. *** Акмулла күпне күреп сырганаган… – X. Гали җыентыгыннан. Җийтен – җийә торган (йимәк, җийү – ашау тамырыннан), «җыю» тамыры белән бутамаска. бит. *** Бер миһман өеңезгә булып китдек… – X. Гали җыентыгыннан. Әсәр өенә килгән кунакка тиешле игътибар күрсәтмәүчеләргә адресланган. бит. *** Бер үлем мөселманга – зурлык кылса… – X. Гали җыентыгыннан. бит. *** Би булмаз – билне җалпак буган менән… – «Асар» да китерелгән X. Гали хатыннан алынды. Хат авторы мондый искәрмә бирә: «Кызылъяр өязендә Кузыбай вулысной исемле кеше мәҗлесендә биләрне вә суфыйларны һөҗү кылып сөйләгән…» Текст X. Гали җыентыгында да бар; анда бер генә сүз үзгәргән: «аслы нәҗес» урынына – «аслы хәрәм». Кызылъяр – хәзерге Петропавловск шәһәренең төркичә исеме. бит. *** Бирелдем мин яшьлегемдә… – «Үзе турында язылган шигырьләреннән» дигән исемдә «Татар поэзиясе антологиясе» нә кергән һәм Мөхәммәт Гайнуллин тарафыннан басылган юллы текстның башында килә. Шигырьнең башка юллары Ш. Мәрҗанигә багышланган «Мәрсия» гә төгәл кереп бетсә дә, бу дүртьюллык бүтән басмаларда очрамый. Мифтахетдиннең «йортындан азык барып тормаганлык вә атасы да моның халенә артык игътибар итмәгәнлеге сәбәбендән, мәдрәсәдәге гомере ачлы-туклы үткән; хәтта бәгъзе бер вакытларда сорамый алырга да мәҗбүр булган. Бу хосусда бәгъзе бер маҗаралар да риваять ителенәдер» (Фәхретдинев Р. Асар, IV том). бит. *** Бирмәсә Ходай насыйб, бәһаң китәр… – X. Гали җыентыгыннан. бит. *** Ир-егет, айрылмаңыз илтифатдан… – X. Гали җыентыгыннан. Шигырьдә авторның картаеп, хәрәкәт һәм гамәлдә салмаграк кыймылдавы хакында көрсенү чагыла. бит. *** Казакъны сайлау дигән җилектерде… – X. Гали җыентыгыннан. Шигырьдә сүз казакълар арасында үзләреннән волость башлыгына һәм аннан да югары дәрәҗәгә, мәсәлән, «ага солтанлык» вазифасына сайлаулар тәртибе керү хакында бара. Мондый сайлаулар чорында төркем-төркем бүленгән казакъ байлары, үз тарафдарларын үткәрер өчен күп чыгым тотып, бер-берсе белән ызгышып беткәннәр, ә мондый низаглар патша Россиясе администрациясе өчен бик кулай булган. бит. *** Карагым, нә сорайсыз… – Д. Качкынбаев дәфтәрендәге истәлек тексты эчендә «Укыдым кан йотып…» дигән парчадан соң китерелә. бит. *** Куаныр тиге яман… – X. Гали җыентыгыннан. Шигырьдә сүз патша хөкүмәте чиновниклары алдында ялагайланган, шул ялагайлыктан тәм тапкан куштаннар хакында бара. бит. *** Укыдым кан йотып… – Д. Качкынбаев дәфтәрендә кереш текст эчендә шагыйрьнең холкын, характерын тасвирлаган чакта түбәндәге аңлатма белән бергә бирелгән: «Бәгъзе вакытларда ташып китеп, үзенең ошбу бәетене һәрдаим укыр иде». бит. *** Эш бәһасе… – Д. Качкынбаев дәфтәренең нчы битендә «» дигән аерым бүлекчә итеп бирелгән. Күп нокталардан соңгы бишенче юл дүртенчесе өчен вариант рәвешендә язылганга охшый. Кара су – сазлы җирдән чыга торган бик тонык су. Тимерләң – мәгълүм Урта гасыр илбасары Тимер Тарагай бәк углы (–); кансызлыгы белән дан тоткан мәшһүр җиһангир; – елларда Идел буе шәһәрләрен җимереп, талап киткән. елда аягы яраланып, аксак булып кала һәм шуннан соң төркиләр арасында Аксак Тимер, фарсы телле халыкларда Тимерләнг (ләнг – аксак) дигән кушамат белән күбрәк мәгълүм була. бит. *** Яхшының ләфзы татлы… – X. Гали җыентыгыннан. Ут башы – «учак яны» дигән төп мәгънәсеннән тыш, өйдәге (тирмәдәге) табын яны дип аңларга да кирәк. Шигырьдә сүз өйдә хатын-кыз, бала-чага янында әтәчләнергә яраткан «егетләр» хакында бара. бит. *** Әй дөнья! Кудым сине ун яшемдәй… – X. Гали җыентыгыннан. Яшьли атасы үлеп ятим калуга ишарә. Үз… – кулъязмада бары вау гына (у, о) язылган; моның хәреф хатасы булуы ихтималга якынрак. бит. *** Һәр җәүһәрнең асыллыгы – алтын ташы… – X. Гали җыентыгыннан; төзүче искәрмәсе: «Моны Мөхәммәд исемле казакъка айткан». бит. Хатимә – Шушы исемдә , елгы китапларда һәм соңрак шагыйрь әсәрләреннән үрнәкләр бирелгән башка җыентык һәм хезмәтләрдә «Гайбенә күз салма дустның…» дип башланган өлешеннән генә ( юл) басыла килгән. Әсәрнең бәеттән ( юлдан) торган бу тулырак варианты Д. Качкынбаев дәфтәрендә теркәлгән, кайбер юлларның урыннары алмашкан. Шигырьнең, асылда, шушы күчермәдәге беренче бәет (икеюллык) белән башлануы шик тудырмый: гаруз вәзенендә язылган классик газәлләрдә тулы рифмаларның аа, ба, ва, га… на… системасы саклануы канунлашкан күренеш. Форма үзенчәлекләреннән тыш, мәгънә бөтенлеге җәһәтеннән дә Д. Качкынбаев дәфтәрендәге текст төгәллеккә дәгъва итә. Шигырьнең кыскартылган варианты X. Гали җыентыгында һәм , елгы басмалардан күчерелгән текстлары башка кулъязма дәфтәрләрдә дә очрый. Бу җыентыкка текст Д. Качкынбаев дәфтәре һәм елгы китап буенча реконструкцияләнеп бирелде. Бөтен басмаларга кереп канунлаша язуын һәм әсәрнең генә түгел, шагыйрь иҗатының рухына да кулай килүен игътибарга алып, шигырьнең «Хатимә» дигән исеме, гәрчә башкалар тарафыннан бирелүе ихтимал булса да, үзгәртмичә калдырылды. X. Гали җыентыгында һәм елгы китапка нигезләнгән М. Гайнуллин хезмәтләрендә бу юл «Гайбе заһир улса улсын, гайбе мозһир улмасын» рәвешендә, Ә. Харисовта (русча китабында) «…гъәйби мазһир» дип укылган. Шагыйрьнең үзен күреп белгән, күп тапкырлар аның шигъри сөйләвен тыңлаган Д. Качкынбаевта ул болайрак яңгырый: «Гъәйбе изһар улса улсын, гъәйбе мизһар улмасын». М. Гайнуллинның бу юл эчтәлеген «Гаебе ачык булса булсын, гаепне ачып салучы булмасын» дип аңлатуы (мозһир дип укуның шөбһәле булуына карамастан), безнеңчә, мәгънәгә бик үк туры килеп җитми. Гарәпчә «заһара» (ачыклану, күренү) тамырыннан ясалган һәм төрлечә язылган әлеге сүзләрнең шигъри контекстка туры килү һәм әдәбичә дөрес укылу ихтималын, шулай ук аларның рифмалар системасындагы урыннарын исәпкә алганда, шушы реконструкцияләнгән вариант дөреслеккә якынрак. Шулай аңлаганда, шагыйрьнең фикере тирәнрәк ачыла: «Дус дигәннең гаебе ачылган булса булсын, ләкин ул үзе гаеп чыганагы булмасын». Әмма «гаепне ачып салучы булмасын» дип аңласак, әсәрнең мәгънәсе фанатикларны фаш итүгә юнәлгән шагыйрь иҗатының рухына һәм пафосына туры килеп бетми. Д. Качкынбаевта: таләбе. Д. Качкынбаевта: уйлаганың. Д. Качкынбаевта: «Би бәһага (дөресе: бәһа – М. Г.) вә би нәвага бергә сан матлуб имәс» («бәясе һәм моңы юклар бергә исәпләнү таләп ителми»). Бу юлның автор тарафыннан эшләнгән икенче редакция нәтиҗәсе булуы да ихтимал. X. Гали язмасында (Казакъстан Фәннәр академиясе архивы) «һәрбер яратылмыш кешеләр» дигән мәгънәдәге киң эчтәлекле «һәр мөмкинә» урынына җиңелрәк аңлаешлы, мәгәр таррак һәм бик үк дөрес булмаган мәгънәле «һәр мөэминә» (һәр мөселманга) дип язылган. Бәгъдад – хәзерге Гыйрак дәүләтенең башкаласы; Урта гасырларда Гарәп хәлифәлегенең пайтәхете һәм иң зур мәдәни үзәкләреннән берсе. Хәләб – Сүриядәге борынгы мәдрәсәләре белән дан тоткан, күп галимнәр чыккан мәшһүр шәһәр (Алеппо). Юлның эчтәлеген һәм киная мәгънәсен «Мәрсия» гә бирелгән искәрмәнең ахыр өлешеннән карагыз. Яңа дәвер басмаларында бу сүз «хур» дип укыла, ләкин элекке орфоэпия кагыйдәләре һәм әсәрнең эчке рифмалар яңгырашы буенча аның «хар» рәвешендә әйтелеше сорала. Шигырьнең хәзерге әдәби телгә күчермәсе: ХАТИМӘ (Соңгы сүз) Дус дигәнеңдә рыядан бөртек микъдар булмасын, Дөньясы тар булса булсын, күңеле тар булмасын. Иркен чакта дус булып, тар җирдә ташлап китмәсен, — Бервакытта мохтаҗ булып, ышыкка зар булмасын. Гайбенә күз салма дусның — пакьлеге тышта түгел, Гайбе ачылган булса булсын, гаеп сатар булмасын! Мәгънәви дуска тормышта бергәлек һич шарт түгел, Тыштан төрле булса булсын, эчтән чуар булмасын. Һәр тырышкан бәндәсенең тәңресеннән хакы бар, — Син ишәк дип хурлаганың затлы толпар булмасын. Киеме иске булганга начар уй зарур түгел, Син карга дип уйлаганың асыл шоңкар булмасын. Тәңре миһре һәммәгә тиң — шарт түгел Бәгъдад, Хәләб, Йорты Болгар булса булсын, йортны болгар булмасын! Иҗат итүче аталган: моңлы җан Акмуллагыз, Дөньяда зар булса булсын, гүрдә янар булмасын! notes Примечания Кылсаң нәзар – карасаң, күз салсаң. Мәзар – кабер, зират. Калай – ничек. Шүлләгәнгә (чүлләгәнгә) – сусаганга. У – агу (аку). Тәзкирә – истәлек язма. Гаффар – кичерүче, гафу итүче. Чыдатбады – чыдатмады. Фазыйль – өстен, олы (зур галимнәргә карата кулланыла торган эпитет). Хасид – көнче, көнләшүче. Гам-хас булу – түбән һәм югары катлау (кешеләре) бергәләшү. Мәгани җәваһирен – фикер, идея җәүһәрләрен. Хәкаикъ – хакыйкатьләр, чынлыклар. Гаувас – суга чумучы (водолаз). Бәйге мәйданында элгәргеләрдән ялгышлар чыкты. Дияр – мәмләкәт, ил; җир, өлкә. Фанус – фонарь, маяк. Янбугыссәлямәт – сәламәтлек чишмәсе. Әнһарелхәкаикъ – хакыйкать елгалары. Фирасәтле – сизгер, кыю. Мөһәндис – инженер. Болагы саф – чишмәсе саф. Чүлләү – сусау, эчәсе килү. Дөррәсендән – энҗе бөртегеннән. Тәхкыйкләр – хакыйкать ачыклаучылар. Голямага сәрдар – галимнәргә баш, җитәкче. Ту – байрак. Көрәшчеләр мәйданында бу (Мәрҗани) чыкканнан соң. Имәс – түгел. Палуан – пәһлеван (батыр). Галляма – зур галим, эрудит. Тап – гади халык (гавам); сословие. Хазз – өлеш. Әгъда – дошманнар. Мөҗаһид – тырышучы. Дәкаикъ – нечкә фикер; тирән уй. Гъәдил тапмау – тиң тапмау. Мөганид – кире беткән, карышучы. Сәнәд – дәлил, документ. Баһир – ачык, анык. Къаль – әйткән сүз. Заһир – ачык. Нәзыйр – охшаш, тиңдәш. Мәгърифәтерриҗальдә – мәгърифәтле ирләр арасында. Галәмгә фашын аның – аның дөньяга мәшһүр булуын. Аһ, дәрига! – Аһ, үкенеч! Сөйүледдәкаикъдан – дәкаикъ силләре, ягъни: нечкә фикер ташкыннарыннан. Йиме гыйрфан – гыйрфан җиме (белем җимеше). Дәрдемәнд – кайгылы, моңлы. Тәхкыйк – хакыйкать ачыклаучы. Биззарур – чарасыз, ирексездән. Киз килү – туры килү, очрау. Кодык – кое. Кауга – коедан су ала торган махсус чиләк. Мәҗмәгъ – җыентык. Шәрик – иптәш, иш (сабакташ). Остап тору – тотып тору. Дамбал – ыштан, чалбар. Мелла – бу урында: белемле кеше, хәлфә, дәрес бирүче. Фәйзъ бабы – белем һәм бәрәкәт ишеге. Кадәри халь – кулдан килгәнчә (хәл кадәре). Садак тарту – җәя керешен тарту. Сәһем – ук. Аңар дөрес аңлау якын булса. Гатасына манигъ юк – әҗеренә каршы төшүче юк. Гыйлемлек кыяфәте барлык кешеләргә дә уртак, Тыкшынуга минем нинди саным (катышым) бар? Ноксан – кимчелек, җитешсезлек."
"«Кая барырсыз?» дан хәбәрем бар. Ләфыз ату – сүз башлап әйтү (авыз ачып сүз әйтү). Мөбһәм яту – буш, тик яту. Мәгърифә – билгеле исем, хас исем (тел белемендә). Билгесез исем бер яктан үзенә билгеләмә тапса. Хакъның яды – Алланы искә алу, яд итү. Бади – сәбәп, эшнең башы, әүвәле. Юл күрсәтүчелек дәрәҗәсенә менәр өчен кирәк: Зирәклелек, сәләтлелек, гади шартлар. Һәркемгә өлеш бирелгән язмыш буенча. Хиссәт – түбәнлек, хәсислек. Тәхкыйрь – хурлау, хәкарәтләү. Һиммәт – тырышлык, олы җанлылык. Кыйльләт – азлык, җитешмәүчәнлек. Нәзарында – карашында. Зилләт – хурлык, гарьлек. Нәтиҗәсе булса әҗер яки өмет. Кандай – нинди. Риҗаль – ир кешеләр, ир-ат, ир агасы. Дәрт иясе шагыйрь булса, үзен патша (итеп сизә), Булмаса, шигырь белән буш сүздән ваз кичә. Мәнгы кылмак – тыю, туктату. Һәм тагын күңел ачу булса, бәрәкәт эшләүче булмас. Әксәре әһле салик – күпчелеге дөрес юлдан баручы. Әзһәде сәхабәдән – турылыклы сәхабаләрдән. Хамил булу – йөкләү (күтәрү). Гамил булу – эшләү, хәрәкәт итү; гамәли көч булу. Шамил булу – эченә алучы, үзенә җыючы. Хикмәт хәзинәсеннән юллар ачып (сүз башлап). Җандар – җан иясе. Сәбилендә – үз юлында, үзенчә. Җәүлан кылу – гомер сөрү. Сәрир – оя. Илһам ияләрен Ходаем чәчәннәр арасында күрекле итте. Тәлмиз – укучы, шәкерт. Җариядән көйле җыр барлыкка килгән. Дәһлиз – алгы бүлмә, коридор. Нәфад кылу – бетерү, тәмам итү. Әһленнәкъкад – тәнкыйтьче. Җарияне кодрәт белән барлыкка китерү – дәлил, канунчының инкяр итмәве шулай уйларга урын калдыра. Мәҗһүл – билгесез, беленми. Сәваб – дөрес. Мөганид – дошманлык күрсәтүче, карышучы. Сүзегез бик ачыктыр үз фаразыгызда. Борадәр – туган, кардәш. Бикяр – бушка, тиккә. Таз эт – бу урында: тазый эт, йөгерек ау эте (бурзай). Гата – бүләк, әҗер. Имәсме – түгелме. Калайынча – ничек итеп. Голямага мәдех – галимнәргә мактау. Эшегез бик күркәмдер үз уегызда. Рәдд кылу – кире кагу. Рәгъмеңезгә – каршылык итүегезгә (рәгъм – карышу, кире кагу). Кик кылу – үч тоту, ачу саклау. Бәркыльвәмиз – яшьнәгән яшен, яшен уты. Кире кагу өчен үзара юкка чыгарулар язарсыз сез. Чын гыйлемнәрдән аңлатмалар биргән булып, Һаваланып, әлеге ягына игътибар итмисез. Иттифакы җәмил – күркәм бердәмлек. Көнчелек кайбер дошманлыкка чыганак булып. Фә-исляху! – Төзәлегез! Аҗарсыз – нурсыз, чырайсыз. Хакъгүй – туры сүзле, дөрес сөйләүче. Галялхосус – бигрәк тә, аеруча. Китерер носс – төгәлсезлек китерер. Үз куәтенә язмаларны дәлил кылса! Тәвазыйгда бармы нәкыс? – тыйнаклыкта (әдәплелектә) кимчелек бармы? Нәсар кылу – өскә сибү. Итәк тусу – итәкне тоту. Канча – күпме. Моталәга иясе – укытучы, өйрәтүче. Хасид – көнче, көнләшүче. Калай – ничек. Нәзыйре юк – охшашы юк, тиңе юк. Инженерлар астролябияләрен үлчәделәр, Үз фикерендә торучылар тикшерүен яхшы күрде. Табгы сәлим – саф табигать, сәламәт табигать. Әфазыйль – өстенрәк, иң өстен галимнәр. Ушандак – шулай ук. Галяттәхкыйк – чынлыкта, дөреслектә. Фөкара – фәкыйрьләр, гади халык. Фәкыйрьләргә сыену урыны булган Йорт-җире аның барлык тарлавыклардан тирән. Шаһбаз – лачын, шоңкарларның затлысы. Тойгын – ау кошларының бер төре. Бөек мәсьәләләрдә чыннан да нечкә күзәтүче. Максатта эзлеклелектә дөреслек көзгесе. Дилсаф – саф күңел. Фәхрәт – дан, горурлык. Дәрәҗәсен аңлаган ихлас (күңел) икән. Әлхасыйль – җыеп әйткәндә, кыскасы. Вилайәт – өлкә, ил. Мөшаһирләр – шөһрәт ияләре. Мөкябирләр – үзләрен эре тотучылар, тәкәбберләр. Тәгассыб – фанатизм. Замир – вөҗдан, йөрәк, күңел. Корык гадир – коры (корыган) чишмә, кипкән күлчек. Зарир – сукыр. Нур сибүче тулган ай фәркъдан йолдызларына мохтаҗ түгел. Замирем мөзәккәр – йөрәгем ир җенесле. Тәэнис замир – хатын-кыз (женский родка) җенесенә әверелгән йөрәк. Гамьсезлекне шелтәләгән бу бер кисәтүче. Хале гайан, къале бәйан – хәле ачык, сүзе аңлатылган. Бик күпсанлы танылган галимнәрдән. Хашия – бит кырыйларындагы аңлатма яки бер әсәргә багышланган аңлатма китап. Җәдир – лаек. Хакыйкать байрагын күтәргән. Мөбариз – көрәшчеләр. Замана гәзитәсенең (басма сүзенең) күркәмлеген ачып. Алар сиңа белгән булып хәбәр иттеләрме? Зәүкы сәлим – сәламәт зәвык. Хакыйкать нигезләрен күтәрүче булган. Хәдис – пәйгамбәр сүзләре. Хәдистә осталыгына карап карасаң, Сәхабәләрнең үзләреннән ишеткәндәй аңлый икән. Язганнары күңелләрне (аңны) яктырткан. Хәсис – түбән, пычрак. Фәрекъ кылу – аеру. Киз килү – туры килү, очрау. Йөрәккә дәва аннан хасил иттек. Мөкябәрә – эрелек, һавалылык, мин-минлек. Табигъ булу – буйсыну. Ярмак яру – биредә, зур эшне ваклап, «буш фикер таратып йөрү» мәгънәсендә (элекке сум металлдан вак тәңкәләр яруга ишарә). Камиллек болай торсын, акыл да уртача. Көндәшенең зыян күрүен максат кыла. Кайсыбер чир дәваны күтәрә алмас, Нәсыйхәтне кабул итүче тупас, мәрхәмәтсез булмас. Шәятыйн – шайтаннар. Әбһәр – кан тамыры. Бәркыльвәмиз – яшьнәгән яшен. Алланың рәхмәте иксез-чиксез. Монафи – каршы, килешмәүче. Һәрбер кешегә үз йөзе бирелгән. Алла яклы галимнәрне сөюче мулла. Мөхикъ – гадел, хаклык ягында булучы. Нәзыйр – охшаган, тиңдәш, иш. Аңлатучы әсәрләр язуда күңеле нурлы. Гъәкс төшү – каршы төшү. Аларга ияргән бик күпләр. Бәрагать – башкалардан өстенлек; белемлелек, сәләтлелек. Мәфтүн булу – үз-үзен онытып мавыгу, тәмам бирелү. Әгъля – югары, бөек. Көндәшләрен сәламәт күңеллелеккә дучар иткән. Сәйфе сарим – үткен кылыч. Изһар итү – күрсәтү, ачып салу. Тәфаүәт – аерма. Дөкян – кибет, магазин. Хале микъдар – хәленә күрә, үз хәленчә. Шәгъшәга – нур, балкыш. Сәрхәбадлы – авыручан, чирләшкә. Яшерен исемнәрдән матурлык ачып. Әхбаб – дуслар; яраткан кешеләр. Шәҗәрәи дәлил – дәлил агачы. Койын – өермә, җил-давыл. Хөҗҗәт – документ, аргумент. Мөддәга – претензия, дәгъва. Остайы сылу – сылу оста (уңган оста). Кирә – төялгән йөк. Мөганид – карышучы, дошманлык күрсәтүче. Кабул ителмәгәннәргә гадәтләнмәгәненнән. Фәнҗан – чынаяк, кәсә. Хәбалә – ау, тозак. Апан – аю яки бүре өне; җимерек кое чокыры. Вәкафат – киләчәк. Истиһза – көлү, мыскыллау. Амандаймыз – исән кебек тоябыз, азат шикелле сизәбез. Дат – кер, тап; кимчелек (зәгыйфьлек). Кур – дуен, калдык, чүп-чар. Бу өлешнең хәзерге әдәби телгә юлга-юл күчермәсен искәрмәдән карагыз. Шәмсе базыгдан – кояшның зурысыннан. Яшьнәгән яшеннән якты. Низаглашучылардан өстен торучы. Җөда булу – аерылу, аерылуга дучар булу. Дөрре мәрҗани – энҗе бөртеге. Кян – шахта, карьер. Хасаисын – хосусый сыйфатларын, үзенчәлекләрен. Хин – вакыт, ара, чор. Мәгъяр – критерий, билгеләр чамасы. Аның юкка чыгуына туры килүчеләр (дучарлар) күп. Аның өстенлегенә бүләк – дәрәҗәле исем. Язганнары – ачык дәлил. Басыйрәт – аң, аңлылык, үткен күзлелек. Әхбаб – якыннар, дус-ишләр. Аның мактаучылары чиксез күптер. Вәкахәт – әрсезлек, әдәпсезлек. Батырлыкта башкалардан өстен, Затлылыкта күркәм холыклы, Үткен сүздә матур телле. Хәбәрләр җыелмасыннан сөйләүче, Серләр дөньясында хакыйкать эзләүче, Чаршаулар күтәрүдә төпченүче… Гыйнайәт кылу – ярдәм итү. Мөнәҗәт – мөнәҗәтләр. Таз эт – биредә: йолкыш (кутыр) эт. Имәс идең – түгел идең. Мен – кимчелек, гаеп. Сәмәрә – җимеш, нәтиҗә. Сәфәр – алыс – барасы юл ерак. Кисер – кире беткән, көйсез; көфер. Лөббе мәгънә – эчке мәгънә, асыл мәгънә. Заһир – ачык, мәгълүм (биредә: тышкы кыяфәт). Кыйшер – кабык, тышкы рәвеш. Каберчыгар – кабер булыр (кабердер)."
"«Бүген көн яхшы» дигән чакта. Кәлям – сүз, сөйләм. Читтән торып (әйткән) йөз-мең догагыздан, Бөекләрнең рәхименнән өмет итүче без. Мәгъзурмен – гозерлемен, ялварудамын. Әрүах – ата-баба, нәсел даны, «хасиятле нәсел». Хәрарәтдән мәхмүм булу – эсседән бизгәк тоту. Мөхәкъкыйк – хаклык эзләүче. Һәр шәйне мәүзыйгына – һәр әйберне үз урынына. Мөрәүәр – энҗе-мәрҗән. Тасаууф – суфыйчылык. Мөҗтәһид – тырышучы. Сәүдаэ – омтылыш, теләк. Йик күрү – начар мөгамәлә күрү."
"«Залль-мозыйлль» – аздыручы, адаштыручы. Әсдәкъ – дөресрәк. Әсатирел әүвәлин – борынгы риваятьләр. Тәҗавез кылу – агрессивлык күрсәтү, һөҗүм итү."
"«Алар үзләренең азгынлыкларында баталар», – дип. Имәз (имәс) – түгел. Фикъһ – мөселман юриспруденциясе, шәригать. Рәһбәр – җитәкче, юлбашчы. Ихтисаб итү – тикшерү, контроль ясау. Икътибас итү – алу, кабул итү. Раббани голяма – Аллага бирелгән галимнәр. Галиб булу – өстен булу. Мәмнугъ – тыелган, мөмкин түгел. Дошманлыкның (сәбәбе) дөньяга фаш: ул – көнчелек, комсызлык. Ифк газим – алдарга ниятләп. Вөҗүдемез гайне – бар булуыбыз нәкъ. Әгъдаэ – дошманнар. Сәлиметтамгъ – сәламәт нәфесле. Хакыйкать нәселенә (тарафдарларына) ояла белү шарт. Бока – үгез (нәсел үгезе). Паруд – токым. Бадия – сахра, дала. Гыйлемгә өйрәтә торган җитәкче кулланмалары аз. Фарсымдан – фарсыча китапларымнан. Рәддеңез – кире кагуыгыз. Бәгазабә вә гъизә – газаптан һәм ачудан. Галия – бөеклек. Далия – күрсәтеп торучы (акыл өйрәтергә яратучы). Тәнавел кылу – тату, тәмен белү. Къәтрә – тамчы. Дания – «дан» нан үзгәргән, белем. Мәгазалик – шуның белән бергә, шулай итеп. Зөлҗәлал – Алла. Бер Алла хәбәрсез түгел эшемездән. Тәкыйсскә – җавабына. Суйыл – күсәк, корык. Хәйрәте дәлил батыйнән – яхшы дәлиле эчтә. Хәкыд – яшерен дошманлык. Тәзвират – ялганчылык. Гаддарлык – хаинлык. Мәккярлык – алдакчылык. Мосанниф – чын иҗат иясе. Мөхәкъкыйк – хаклык эзләүче. Һәрбере сөннәт буенча – хаклык тарафдарлары. Әксәрендән – күпчелегеннән. Мөдәкъкыйк – төпченеп тикшерүче. Хирфәтеңез – һөнәрегез, кәсебегез. Мөназәрә – бәхәсләшү, сүз көрәштерү. Хакыйкать тәкәбберләргә тиң түгел. Мәгаз Алла – Алла сакласын. Шифаһ-хәзрәт – ирен шәрифләре (ирония). Тәнкыйс кылу – кара ягу (яла ягу). Морны – борыны. Безнең катар – безнең ише. Хакъ сәнасе – Ходайны мактау сүзләре. Кешенең бәхетсезлеккә дучар ителгәнен азат кылсын. Раббана – Аллабыз. Әрүах – рухлар (биредә: ата-бабалар рухы). Салат – намаз, дога. Гөнаһлы өммәткә бәхет китерә торган кош канаты. Чираг – шәм. Сахрауи эчләренә – сахра (халыклары) арасына. Бәгъдәссәлам – сәламнән соң, сәлам белән бергә. Каласаңыз – теләсәгез (калау – теләү). Аш эчбәй – ашамыйча. Җанасу – янәшә булу, тиң килү. Язайын – языйм. Нәзар итбәй – нәзар итмичә (карамыйча). Бол – бу. Аласа – тәбәнәк. Ойкламай – йокламый. Таңасу – таңга чыгу, таңны каршылау. Госса – кайгы, борчу. Адасу – адашу. Бөргә – борча. Мәкян – урын, торган җир. Сәргыя – җинаятьче, хаин, сатлык. Тимермин – тимер белән. Тас – таш. Кирәгә – тирмә өйнең стена каркасы. Күңеле якын кеше хәл сорап килми. Мылтыкды – мылтыклы. Тоткынның, сорасагыз, җае шулай, Адәмне шушындыйда (шундый хәлдә) адәм сыный. Мирзаларды – мирзаларны. Үтәләр яныбыздан (атларын) чыбыркылый-чыбыркылый. Кей адәм – кайбер адәм. Озап калган – озатылган, җибәрелгән. Һиммәтле – олы җанлы. Заигъ булу – әрәм булу. Кесән – кешән, богау. Тауыс – тавыш (гауга). Касый-касый – кашый-кашый. Кара күҗә – итсез шулпа ашы. Ас – аш. Күзнең ясы – күзнең яше. Булма гасый – гөнаһлы булма. Миндагы – миндәген (мин үзем дә). Шаһбаз – лачын, шоңкарларның затлысы. Катар килү – янәшә, бергә килү. Талас идек – талаша, ярыша идек. Иминлекнең кадере имин чакта. Басыңнан – башыңнан. Алтын такълар – алтын тәхетләр. Бәла япкан дошманның кайгысы белән. Мәрвәрд (мәрварид) – энҗе. Карыскан – карышкан. Хибес – төрмә, зиндан. Балдай татыр – балдай татлыдыр. Кыйсса кылу – хикәя итү. Кайгы белән акыл, хәтер бетте. Сөйтеп – шулай итеп. Адәм тасыр – адәм ташыр (узыныр). Җимәйтен – ашамый торган. Кара ипине кытыр-кытыр чәйнимен. Каза җитсә, бирә икән кодрәтле Ходай. Тәтте җанай – «и татлы җан» мәгънәсендә. Талай – шактый, бик күп. Гариб бәндә – ил-йортыннан аерылган бәндә. Җасым тыймай – яшемне тыялмыйча. Үсәк – гайбәт."
"«Дөреслекнең ахыры юк» дигән мәкаль бар, Дөреслек арысланы – Ходаем аралаган. Маган – миңа. Каскырлар – бүреләр. Айтканды – әйткәнне. Рәсем – гадәт, йола. Онамау – килешмәү. Караламан – гади кешеләр. Күнбәйде икән – күмми икән. Заң – закон (дөньяви, политик закон). Каламаган – кабул итмәгән. Алалау – аралап сайлап алу. Ара – шөпшә. Ак марал – затлы марал. Абалау – һаулап, чәбәләп өрү. Дулыгу – дулыга, борынгы сугышчыларның баш киеме. Тумага – ау кошларының башына кидерелә торган бүрек (күзне каплап торыр өчен). Тоткын кып – тоткын кылып. Рәсем буп (булып) – гадәт, йола булып. Голяма – укымышлылар, галимнәр. Кәлям – сүз. Җөзәдай – йөзә лә соң. Таман – таба, табан. Аргымакыйм (аргымакъ им) – аргамак идем. Арыкны аркылы атлаган аргамак идем, Терәлеп туктап калдым текә ярга. Кымбат – кыйммәт, кыйбат. Сом – шом, шомлы. Бикяр – бушлай, мәгънәсез. Сауыскан – саескан. Коты – котлысы. Рәтсез илнең яшь егете аның котлысы булмас. Саратан – зодиак тамгасы буенча июнь ае. Кауес – зодиак буенча нчы ай (ноябрьгә туры килә). Кәсафәт – бәла, зыян. Куңыз – коңгыз. Игә күнбәс – иләүгә күнмәс. Кайыс – каеш. Табыс – табыш. Җарасбайды – ярашмый(дыр). Чагала – акчарлак. Соры ишәк кордаш булса да, моңдаш булмас. Чурчып төсү – ыргынып, сикереп төшү. Кара димә – кара (халык) димә. Мәстәк – буй-сыны кечкенә ат (бәләкәй ат). Җалак (ирен) – ярылып, телгәләнеп, кибершеп беткән ирен. Дин юлына чыгымчы аттай чигенүчән иде, Дау өчен дисә, аркасы җәрәхәтле атын да каулап китәр. Унчә – ул кадәре. Тагать – буйсынучанлык. Мин ятам зар кылып бөек Тәңремә. Эс – эш. Заңга дөрест – законга туры килә торган. Данешмәнд – белемле, укымышлы. Почык кесе – борыны җимерек кеше. Томсыгы очкан – томшыгы (борыны) юкка чыккан. Шом илнең базарында кибет ачып. Бәһасез буп – бәһасез булып. Сыртынан – читеннән, арт ягыннан. Күрмәңез җик – ят итеп күрмәгез. Кик – үч, кинә. Үсәкче – гайбәтче, яла ягучы. Канчык – әнчек эт. Кесе имәс – кеше түгел. Нәгылып (нә кылып) – ничек итеп. Саралмаса – сары (хәсрәт) алмаса. Усы – шушы. Килгәләп, хәл белешеп йөрсәгезче. Аймин кәнде (ай менән көнде) – ай белән кояшны. Тоткын буп – тоткын булып. Канча – күпме. Җаласымин (җаласы менән) – яласы белән. Нәгылды – ни кылды, нишләде. Даналары – белдеклеләре. Нәби – пәйгамбәр. Карак, ялганчы, яла ягучы дип. Кандай – ничек, нинди. Даты – кере, тутыгы. Куры – калдыгы, дуены. Асман – күк. Бикяр – бушка, юкка. Ләүхелмәхфуз – язмыш тактасы, тәкъдир язмасы. Мосанниф – иҗат иясе, китап язучы. Фискъ сүз – бозык сүз, начар сүз. Нәгып – ни кылып, нишләп. Кесән – кешән, богау. Мөслим – мөселман, ислам динендәге кеше. Эсинбәгән (синбәгән) – ышанмаган. Мәдәд – ярдәм. Үләң – җыр, шигырь. Гъәни – бай. Хөсне дидар – якты чырай, ягымлы йөз. Пәрва – саклану, иминлек. Мөзәлләт – кимсетелү, түбәнсетелү. Фәсахәтдә хисан – матур сөйләүдә маһир. Шәрмсар әйләү – телен бәйләү. Әгәр бай кеше табышлы эштә үзе теләгән мактауга ирешмәсә. Игътизар әйләү – кичерү, гафу итү. Гомдәтел-әгъян – аксөякләр, аристократлар. Гайненә алу – күз салу, игътибар итү. Әгъния – байлар. Зәһи садр кибар әйләү – бик нык олылау. Мәтаййа – ат, менеш аты. Мәрам – теләк. Иддихаль әйләү – урынына җиткерү. Батырлар, көчкә таянып, шатлыкка ирешерләр. Олылар байлык-зиннәттә күңел ачуны арттыра барырлар. Ләбасе фахирә үзрә – бай киемнәрдә. Мөсәйкъәл мөргы тависдай – купшы-көяз тутый коштай. Фәза – ачык җир. Мәҗалисен ифтихар әйләү – мәҗлесләрне бизәү. Тәвангир – бай, хәлле. Тәбәссемлә итеп икъбаль – елмаю белән каршылап. Биңзәш – охшаш. Аны шулхәтле хур санарлар, хәтта аның утырдашлыгыннан гарьләнерләр. Химар – ишәк. Мәсаиб – бәхетсезлек, бәла-каза. Һауасына дәва булмау – һавалануга дәва тапмас. Кибрендән – тәкәбберлегеннән. Ихтикар әйлiәү – хурлау, хәкарәтләү. Биш көнлек рәхәт-күңелле чоры белән горурланып. Тәмәтти үзрә – ялкау гына. Нәфар әйләү – нәфрәтләнү. Санадир мөтрифинләр – олы исрафчылар. Мәгаз Алла – Алла сакласын. Гъар әйләр – оялыр, гарьләнер. Әрҗөмәнд – затлы. Паймал – аяк астында. Ихракъ – яндыру; янып бетү. Замирен, поргобар әйләр – күңелен караңгы (томанлы) итәр. Хуш-амәд – хуш килдегез. Мөфахирән софар әйләр – шатланып каршылар. Чәрхнең җәүренә – (язмыш) тәгәрмәче изүенә. Мәрдүд – кире кагылган, инкяр ителгән. Каза (къәза) – язмыш, күрмеш. Һәргиз – һәрвакыт. Ләтаиф зимн – уен-көлке генә. Гыйбарындан зимар әйләр – гыйбрәтләреннән уйланыр. Лотф – чибәр, гүзәл. Игъзаз идәр – газиз итәр. Хар әйләр – хур итәр. Дидәсендән – күзләреннән. Сәйр итдерү – гиздерү. Мәкам – урын. Гөлгозар – гөлбакча, чәчәклек. Мәсрүр – шатлыклы, сөенечле. Гыйбадын – коллыгын. Назыйм – нәзым сөйләүче (шагыйрь, автор). Мәкян – урын, торган җир. Нар – ут. Ләкаб – кушамат. Хибес – төрмә. Хөллан – якын дуслар. Сезгә күп игътизар әйләр – сезгә күп зарын әйтер. Къәдәр – тәкъдир, язмыш. Яшерен эшеннән (сәбәп) эзләп. Мөбтәля – дучар. Әхъяр – яхшы, изге, дус кеше. Асылда, фетнә өчен явызларның сүзләре чыганак. Нәкъ шулай ук күпме мәшһүрләр дучар ителгән. Бөекләр дәвасын да, бәла-казасын да күрә килгән. Әфазыйл – хәкимнәр; белем ияләре. Вәли – хуҗа, башлык. Лаикъдап – лаеклап. Аса җөйрек – бик йөгерек. Бөстан – гөл-бакча. Язылган язмыш тактасы дигән тәхеткә. Илтимас – үтенеч. Сад-һәзәран – йөз-меңнәрчә. Төсеп тормын – төшеп торам. Мәзар – кабер, гүр, зират. Сатылдым бер шом илнең базарына. Һичбер кешедән хәбәр итү сүзе ишетмәдем. Сунда да – шунда да. Хибестә интизар буп – тоткында интизар булып. Дананың ләфзы – белекленең сүзе. Айтканды дип – әйткән иде дип, әйткәндер дип. Нәзарың сал – күзеңне сал, яхшы мөнәсәбәтең күрсәт. Кыйбласиде – кыйбласы иде. Сүз полын – сүз бәясен (пол – акча). Дат җогу – кер тию, тап йогу (тутыгу). Бәләнд – югары, дәрәҗәле. Саркыт – табындагы ризыктан өлеш; күчтәнәч. Ташыйдыр сезнең дәүләт казаныгыз. Багыңыз – бәхетегез (бакъ – бәхет). Әрүагыңыз – әруахыгыз, биредә: нәселегезнең даны. Данишмәнд – белемле. Мивәсидең (мивәсе идең) – җимеше идең. Көелдәсен – гүелдәсен (шауласын). Китбәгән – китмәгән. Икъбал – алга барган эш, киләчәк бәхет. Юмартлыгың Гоман диңгезенең тамчысыдай. Канча җорт – күпме халык. Ихсан – изгелек, юмартлык. Бәхетеңмин (бәхетең менән) – бәхетең белән. Сул – шул. (Ау кошының) бүреге – көмештән, ауың – алтын. Дәрәҗәсе югары – бөек шоңкарыбыз. Нәкыйс – кимчелекле. Һиммәтең – тулы куәтле, дәүләтең – киң. Кот җоккан – бәхет эләккән. Пәнаһлау – сыену. Торымтай – ау кошларының бер төре. Гыйнайәт – кайгыртучанлык, ярдәм. Остап бирү – тотып бирү. Тәңре калап – Тәңре теләп. Бигөнаһ – гөнаһсыз. Усы – шушы. Саескан шикелле, авызы нәҗес түбән җаннарга. Эс – эш. Барчыгар – бардыр. Кара май – дегет. Фирасәтле – батыр, кыю. Дана – укымышлы, белдекле, асыл зат. Шәфәгать – яклау, бәладән йолып алу. Усы арада – шушы җирдә. Кятиб – язучы (автор). Нида – зар-моң. Мөстәгыйн – ярдәм теләүче, булышлык сораучы. Җөда – аерылган, аерылуга дучар ителгән. Афтаб – кояш. Рәүнәкъ улу – нурлы булу; алга китү. Салус – икейөзле, монафикъ; хәйләкәр. Сәшкә – чәчкә. Дәүран – вакыт, чор. Гомречендә – гомер эчендә. Голяма – галимнәр. Бәгъдәссәлам – сәламнән соң. Кәлям – сүз. Госса – кайгы, хәсрәт. Мөрәүәт – егетлек, галиҗәнаплык. Җөдаңызга – үлгәннәрегезгә. Туялмай күз – күз туя алмый. Сагакъ – авыр, газаплы. Догагүй – дога теләүче, догачы. Дәгел үгәй – үги түгел. Матчак – адәм актыгы. Сезнең кашда – сезнең алда, сезнең янда. Сыйрат – юл. Мәркәб – менеш хайваны. Мәрданә – ир-егет. Коры борiын – борыны кипкән (үсеп җиткән бала). Мөҗәррәд – ялгыз, берүзе генә. Бырат (брат) – туган. Арман – теләк-омтылыш, үкенеч. Сәүдаэ – көчле теләк. Һауа – һавалану, эрелек. Гариб булмай – «мохтаҗлык күрмичә» мәгънәсендә. Фокара сохбәтенә – фәкыйрьләр белән утырдашлыкка, якынлыкка. Къәриб булу – якын булу. Гадәте – йә көлү, яки хурлау. Җәрех кылу – рәнҗетү; күңелен җәрәхәтләү. Васыйль улу – ирешүче булу. Үзенә (карата) яхшы уйны крепость итсә. Хәкыйрь – хурланылган, мыскылланган. Билгакес – киресенчә. Тумыштан сәләте ким булса. Мөкъирр булу – икърар итү, тану. Комар – һәвәс. Җауыр – ат аркасындагы ияр суккан яра. Хәсәд – көнчелек, күралмау. Фәсад – бозыклык, азгынлык. Тәгъәннет – бәйләнү, каныгу. Истихфаф – кимсетеп карау. Раббани голяма – Аллага бирелгән галимнәр. Бәлид – ахмак, аңгыра. Кара май – дегет. Датлау – пычрату. Колап китү – егылып китү. Зәррәдәй – тузан бөртегедәй (атом төшедәй). Таңдау – сайлау."
«Ул чыннан да Алладан курка» га исбат кайда? Хәшийәти галямәте – курку билгесе. Заһир – ачык. Сатун алу – сатып алу. Алыс имәс – ерак түгел. Голямаи ахирәт – ахирәтне кайгыртучы галимнәр. Гыйззәти горурлык – кадер-хөрмәткә горурлану. Вирд менән – дога белән.
"«Раббәнә, зольмәна!» – «Йә Раббым, без золымлыкта!» Зарлау – елау-сыктау, ялвару. Мөкайяд – бәйләнгән, буйсынган. Сәмәрә – җимеш, нәтиҗә. Арасак – эзләсәк. Аләт – корал, чара. Коласак – егылсак. Билфигыль – чынлыкта. Күңелмин (күңел менән) – күңел белән. Сәллә – чалма. Укысак кисәтү аятен, әсәрләнү юк. Мәхшәр – үлгәч яңадан терелү көне. Хосусән – бигрәк тә. Нәзарендә – карашында. Һауасына – кәефенә, һавалылыгына. Гъөррә – яхшы, сыйфатлы өлеш. Тәүҗиһ ясiау – мөрәҗәгать итү, юнәлү. Лаекларга ялагайлык кылмак кирәк. Шайтаннар армиясен өскә чыгарып. Бәкъәр – сыер. Шуаз – ялкын. Кампаю – төксәю; кабарыну. Кураз – әтәч; ата күркә. Вөҗүдемез гъәйне бер – булмышыбыз нәкъ бер. Зөлҗәлял – олылык иясе, бөек зат (Алла). Пәйгамбәрлектән файдаланылган гыйлем бер нур, Янып торган шәмен үзенең һавалылыгы сүндермәсә. Фазыйль – өстен, олы галим. Җийәр – ашар. Багалмаса – мал бага (көтү көтә) алмаса. Ислях кылу – төзәтү, реформалау. Истикбәр – үз-үзен олы санау. Әнанийәт – эгоизм, үзен генә сөю. Әхлякы мәрзыя – яхшы күренерлек әхлак. Мәхсүд – көндәш. Җир күгәрү – җир яшелләнү. Кибр – эре, тәкәббер. Җилмая – тиз, йомшак йөрешле менеш дөясе. Җуртак – юртак, йөгерек. Дөньясына чуркак – дөнья (көнкүреш) эшендә булдыксыз. Вә илля – вә әмма. Хаиф улып – куркак булып. Мөганид – кире беткән, карышучы. Бәгазабә вә гъизә – газаптан һәм ачудан. Бәдгөман – начар уй, яман шик. Кәретмен – карт этмен. Ашап-эчкән ризыкта дөрес (хәләл) булмаганнары күп. Нугай – татар. Ибан-күйләк – русча тегелгән күлмәк. Ноксан печкән – хата печелгән, киселгән. Ләфзы – сүзе. Тәнбиһ кылу – кисәтү, тыю. Нан – ипи. Әйтсәмдагы – әйтсәм дә. Өн үчү – тавыш бетү. Тәдбир – алдан күрү, уйнап эшләү, чара. Тәфәккер – фикерләү, уйлау. Истигъфар сүзенең «гъ» хәрефеннән нокта төшкән. Нәсыйхәттән тыелганны кабул итү кайда? Тәхсин менән – яхшы дип әйтү белән, хуплау белән. Тәгъәллем – өйрәнү, белем алу. Тәһәҗҗед – төнлә торып укыла торган намаз. Тиранлык көчәюеннән без тупасландык (эшкә яраксыз булдык). Җәһәдендән – тырышлыгыннан. Эс – эш. Түңелү – түнү, дүнү, йөз чөерү. Катар-катар – рәт-рәт. Кулымин (кулы менән) – кулы белән. Хәүф-зарлык – курка белү. Танар көн исемезде – исебезне югалту, һуштан язу көне. Ходайдан «Үзара аерылышыгыз!» дигән әмер-фәрман килсә. Адәме бу заманның булды шулай. Холыкмин (холык менән) – холык белән. Һәргиз уңбай – һич тә уңмас. Аудырмаган – авыштырмаган. Корат (коры ат) – коры исем, бары исем генә. Сунчә – шунча, шулхәтле. Канчама – никадәр. Айтсадагы – әйтсәләр дә. Ата салты – ата-баба гадәте. Бикяр – бушка, юкка. Кыйраәт – яттан укый белү (Коръәнне). Каңкаймасын – кәпрәймәсен, борынын күккә чөймәсен. Катаймасын – катылык күрсәтмәсен. Бирҗакда – бирге якта. Какаймасын – үрә катып, башын югары чөеп тормасын. Остау – тоту. Чала – ярты. Җатдау – ятлау. Дана – белемле; менә дигән. Татды – татлы, тәмле. Балдагандай – баллагандай. Арбагандай – сихерләгәндәй. Сунда да – шунда да. Килесмәйде – килешми. Касындагы – кашындагы, янындагы. Карман – кесә. Кармау – эләктерү, чәлдерү. Мончә – бу кадәр. Танмагандай – танымагандай, ышанмагандай. Кан-җас – кан-яшь (канлы яшь). Зарлагандай – елагандай, иңрәгәндәй. Әлдә кандай – әллә ничек. Җалгыз бас – ялгыз баш (берүзе). Кей – кайбер. Җалгандайды – ялганлыйдыр. Мокадан калу – үгезсез, кысыр калу. Җарамсыну – ярамсыну, яраклашу. Байланган тамгъ менән – бәйләнгән нәфес белән. Шаһбаз – шоңкар һәм лачыннарның бер төре. Байгыс – байгыш, ябалак; бичара, мескен. Бидгать – гамәлдәге дини өйрәтүгә туры килми торган караш (ересь). Җасыннан – яшеннән (яшь чагыннан). Адәмсынган – адәмсенгән, адәм булып кыланган. Күнбәгәндәй – күнмәгәндәй. Заң – закон (дөньяви). Сул – шул. Усы – шушы, бу. Искат – ташлама. Остау – тоту. Атан – печелгән ата дөя. Сәдакага дигәндә шулхәтле саран. Утыр – утыра. Кор ауызмин (кор ауз менән) – буш авыз белән. Мөчкә – «тана кисәге» дигән мәгънәдә. Киңәс менән – киңәш белән. Кагынган – азган, бозылган. Аман – әман, имин. Кулдайды икән – куллы (яклый) икән. Кургау – саклау, аралау. Ормайды – ормый. Вагыйз – вәгазь сөйләүче, вәгазьче. Иттифакъ – бердәмлек, татулык. Мөдаһин – алдакчы, икейөзле."
"«Бөтен көчләрен (белем алуга) биргәннәр» – минем үрнәгем. Гатасына – әҗеренә, бүләгенә. Бәгазабә вә гъризә – газаптан һәм ачудан. Маса-чебен – чебен-черки. Какъба – капка. Сохбәт кылу – утырышу, киңәш итү. Сигъан – сиңа. Ләзиз – ләззәтле. Хөллә – өс-киеменең бер төре. Нар – ут, ялкын. Бидил салу – күңел салу. Ар – әр, оят. Аскан – ашкан. Сул – шул. Мөрдар – пычрак, кабахәт. Кусылган – кушылган. Корат – коры ат, бары исем генә. Заһирдә – тыштан. Иттифакъ – бердәмлек, татулык. Ислях кылу – реформалау. Шокакъ (шикакъ) – аерылганлык, фикер каршылыгы. Кәшшафе хак – хаклыкны ачучы. Кызу башлар килешүгә каршы (булдылар). Моганид – үзсүзле, кире. Гөнаһлы кеше көндәшеннән күзен йомса. Хәлаүәте мәгънә – мәгънә ләззәте. Бәһра – өлеш, файда. Галиб булу – өстен булу. Борадәр – туган, кардәш. Тасаууф – суфыйчылык. Исәреп – исәрләнеп. Вөҗүд – үзлек, физик халәт. Изһары хак – хаклыкны ачып күрсәтү. Хәмийәт – зарардан саклану. Талиб – шәкерт, укучы. Әгъда – дошманнар. Мәкауәмәт кылмак – каршылык күрсәтү, кире кагу. Голүме җәдид – яңа гыйлемнәр. Игътикад – иман, ышаныч. Таһир – саф. Мәхкәм – нык. Каһир булу – җиңеп чыгучы булу; өстен булу. Намәрд – кешелексез. Накәс – түбән, әшәке кеше. Һәба – тузан. Мәбгуз – сөелмәгән, кабул ителмәгән (кеше). Мәрдүд – кире кагылган. Чатырыңа кереп булмай (керсәк), сыеп булмай. Мәгънәнең тәменнән (ләззәтеннән) өлеш (файда) алмас. Сәмәрә – җимеш, нәтиҗә. Син аны сыебыздан өстен санасаң да. Фәсахәт – матур теллелек (әдәбичә). Сырганаган – әкрен кыймылдаган, тыныч яткан. Кургалаган – аралаган. Һәркемнең тотып ашый торган бер киеге бар. Мысык – мәче. Миһман – кунак. Сәүдә – бу урында: кәсеп, һөнәр. Зурлык кылу – җәбер күрсәтү. Хурлык кылу – мескенлек күрсәтү. Артыктыр аннан да – угърылык кылса. Җалпак буу – киң итеп (билбау) бәйләү. Тазармас – аруланмас, пакьләнмәс. Кайбер надан күзен йомып, уйга баткандай утыра. Бодай иккән (чәчкән) җиреңә тикән (тигәнәк) үсәр. Мәгънәсе: «Мин үзем дә, сөяге авыр аргамактай, картаюдан янәшә барган аттан арттарак кала барам». Таштай каты (саран) байларны да эретте. Җилектерде – җилкендерде. Бирмәйтогын – бирми торган. Беткәнгә (кипкәнгә) охшыйдыр минем мием. Асылы яман мескен баш (булдыксыз бәндә) куаныр. Әллә кандай – әллә ничек. Зәкәр – ир кеше; ирлек. Гүйанә – сөйләүче, оратор. Нәфсәл – нәфес колы. Әсфәнә – кайгылы, хәсрәтле. Әзәлнең кятибе – мәңгелек секретаре, язмышын алдан ук язып куючы. Биля мәгъна – мәгънәсез. Сапыру – туглау. Чибәр – оста, маһир. Хунхарлардан – кан коючылардан, рәхимсезләрдән. Ләфзы (ләфызы) – сүзе. Кирелү – киерелү (күкрәк киерү). Җуламай – якын килмичә. Китмәсмидем – китмәсме идем. Кара башы – ялгыз баш, бер генә башы. Мәгънәсе: «Затыгыз – минем затның сәдакадай өлеше генә». Зәррә – бөртек, атом төше. Зыйльленә – күләгәсенә, ышыгына. Бервакытта ихтыяҗ туып, ул үзе дусның яклавына мохтаҗ булмасын. Гыйсмәте мәнзур имәс – пакьлеге күренеп тормый. Гъәйбе изһар – гаебе ачылган. Гъәйбе мазһар – гаеп чыганагы, гаеп чыга торган урын. Мәкам – тора торган җир. Иттихад мәшрут имәс – бергәлек шарт ителмәгән. Къәлбе әгъяр – күңеле башка. Таләбдар – таләп иясе, таләп итүче. Фәйзы хакъ – Алла рәхиме, Тәңре ярдәме. Хазз – өлеш. Химар – ишәк. Зате толпар – толпар затыннан. Мәгънәсе: «Киеме иске булуы өчен генә кеше турында начар уйлау мәҗбүри түгел». Гораб – карга; козгын. Асле шоңкар – шоңкарның асылы. Һәр мөмкинә гам – һәр яратылмышка уртак. Иҗат итүче дәрдемәнд (кайгылы) Акмулла дигән кушаматлы (фәкыйрегез). Мәрҗигъ (мәрҗәгъ) – кайтачак җир (кабер, гүр). Нар – ут. Огар – аңлар. Мәҗһүл – билгесез. Сәвабендан – дөресеннән. Мөрәттәб моталәга итеп – җентекләп укып-өйрәнеп. Рәддия тарызында – каршы чыгу рәвешендә. Матбугъ – басма китап. Әкъран вә әмсале – ишләре, шуның кебекләре. Гакыйдә – ышану, иман. Бина кылу – төзү. Игътибарән – игътибар белән. Тәгъкыйб итү – күзәтү. Истифадә – файда. Мәгъбуд – табыну объекты. Сима – төс-кыяфәт, образ. Тәтиммә – кушымта. Мосанниф – иҗат кешесе. Фазыйләт – олылык, бөеклек. Илтихакъ итү – кушылу. Ф. Әмирхан. Әсәрләр. II том. – Казан, . – – б. Хәмед-сәна – Алланы олылау, мактау. Сагым – рәшә; мираж. Былчылдашу – шапылдашу, лыкылдашу. Суфый буп – суфый булып. Чынҗырмин – чылбыр белән. Байланады – бәйләнә(дер). Күйләк – күлмәк. Җәндеге күп – җәнлеге күп. Шәшпайлар – алты аяклылар (ягъни бетләр). Затмин (зат менән) – зат белән. Хәүфитәмен (хәүф итәмен) – хәвефләнәм. Бәйтелхәзин – кайгы йорты (төрмә). Зилләтдә вә горбәтчелекдә – кимсетелү һәм әсирлектә. Иншад итү – иҗат итү. Ләтафәт вә фәсахәтдән миһермәнд – матурлык һәм нәфис сүзгә һәвәс. Әкъсайы мәрам вә матлабы къәлбе мөттәһам – төп теләк һәм яла ягылган күңелнең таләбе. Садр булган – барлыкка килгән. Мәсрүр итү – сөендерү. Акмолла. Өлеңдәр җинагы. – Алматы, . – б. Ашъян – кош оясы. Шаһбаз – шоңкар. Дәм итү – өмет итү. Тапдан чыккан – сословиедән чыккан. Нәзар – мөнәсәбәт, караш. Вулысной – волостной, волость башлыгы. Һөҗү кылу – көлү, мыскыл итү."
Poem
Сайланма әсәрләр
Муса Җәлил
Ленар Миңнемөһим улы Шәех
Классическая татарская поэзия (Классик татар шигърияте)
"Әлеге китапта татар әдәбияты классигы, каһарман-шагыйрь, Советлар Союзы Герое, Ленин премиясе лауреаты Муса Җәлил иҗатыннан иң яхшы шигъри үрнәкләр тәкъдим ителә."
Җыентык киң катлау укучыларга адреслана.
Муса Җәлил
Сайланма әсәрләр
Проект җитәкчесе һәм китапның төзүчесе Ленар Шәех
"© Татарстан китап нәшрияты,"
"© Шәехов Л. М., проект җит., төзү,"
* * *
I. Җырым булсын бүләгем
"Күңлемә Ник кенә киттең, күңел, җирдән бизеп, Күккә омтылдың нигә? Нәрсә сизеп? Белмисеңме, күктә соң нәрсә барын? Дөньяда бар нәрсә тыштан ялганын! Уйлама күргәч тә йолдыз нурлы дип, Ай тагы изге яхуд саф, серле дип. Ул кояш та тик ерактан тын кебек, Нурлы, чын изге гарешле гөл кебек, Бар да бер, бар хәл аларда җир кебек, Бар да бер валчык яхуд бер җим кебек. Юк, саташма, кайт кире, күңлем, бире, Кайда барсаң да бер үк хәл, билгеле. Очма, барны эзлә тик җирдән генә, Эзлә җирдән, җирдәге илдән генә. Эзлә нык, күңлем, табарсың эзләсәң! Шарты: тик түзсәң, өметең өзмәсәң."
"Тукай Каберендә Кабер! Сиңа килдем гөлләр белән, Сәлам белән, изге уй белән. Тәбрик сөйләр өчен бу күңлемнән Сахибеңә хөрләр иленнән. Әйе. Монда синең өстеңдә дә Ал чәчәкләр үскән; һәммәсе — Алар инде матур, Киң илдә дә Хәзер шундый ирек, ямь яши. Ул илдә дә хәзер шулай ирек, Шатлык, дуслык туен итәләр. Барлык эш дуслары, бергә җыелып, Мәңгелек ямь суын эчәләр. Ил бәйрәме белән бу кабердә Ята торган изге гәүдәне Мин котларга килдем; Таки бездә Сәламлиләр бөтен җир аны. Нинди ямьле бу җир, Күк кояшың! Җылы итеп көлеп яз килә. Ул да, сине котлап, ал чәчкәсен Иң әүвәл үк сипкән кабреңә. Шатлан, изге! Синең яшь йөрәгең — Алдан сизгән иркен ил язы — Син моңланып көткән ярлыларның Ал бәйрәме – ямьле дөньясы. Син җырлаган бәхет, дус-туганлык, Син теләгән батыр эш көне, Синдә булган хаклык, миһербанлык, Илгә килде хәзер бөтене. Шатлан! Сиңа изге дускайларың Тәбрик белән сәлам җибәрә. Инан безгә – синең сүзкәйләрең Мәңге калыр алар дөньяда. Кабер! Куан, синдә менә гөлләр, Гөлләр белән бизим мин сине, Бу гөлләрем аңар сәлам сөйләр, Куандырыр алар изгене. Әйе… Монда синең өстеңдә дә Ал чәчәкләр үскән һәммәсе — Алар нинди матур! Киң илдә дә Хәзер шундый ирек, ямь яши. Апрель,"
Мин булырмын…
"Кичке җилләр улый-улый, түр ягыңны Кага-кага, тын йокыңнан уятсалар, Тышкы шомнар, тырный-тырный йөрәгеңне, Әллә нинди шомлы уйлар уйлатсалар, Шунда бер-бер юлчы килеп ак ишегеңне Ыңгырашып әкрен генә дөбердәтсә, Кар каплаган биек баскыч бусагаңны Аяклары белән таптап шыгырдатса, Син… каргана күрмә, җаным, ялгыш аңа, Рәнҗемәсен ул мескенгә мәгъсум күңлең, Төнлә ялгыз юлда калган мескен анда, Өзгәләнгән ул юлаучы – мин булырмын…"
"Көмеш кебек ак елгада коенганда, Гөл чәчәкләр сине күмеп иркәләсә, Син тамчылар белән уйнап сөенгәндә, Каргалган бер язмыш сиңа иртәләсә, Соңгы сулыш сулап, янып, арып, талып, Бер яшь фәкыйрь килеп сиңа кулын салса, Һич рөхсәтсез су савытыңны җирдән алып, Комсызланып эчсә, киемең янына ятса, Ачулана күрмә… Соңгы ал юлыңда Дошман угы җәрәхәтләп сүнмәс күңлен, Соң сулышына җитеп килеп, хозурыңда Җан бирүче мәгъсум егет – мин булырмын…"
"Язгы нәфис бакчаларның киң юлында Барган чакта юлларыңа гөлләр үссә, Уйный-уйный күбәләкләр кулларыңда Иркәләнсә, сине котлап җилләр иссә, Шул вакытта ак юлыңны (гөнаһ шомлык) Сузылып яткан канлы гәүдә киртәләсә, Яткан булса ак йөзләре канга тузып, Синең җанлы шат бәхтеңне үртәләсә, Син шикләнә күрмә… бәгърем! Ул – кан белән Яраланып утлар кисеп тапсыз күңлен Әрни-әрни соңгы сүнмәс вөҗдан белән Җанын биргән үле гәүдә – мин булырмын."
"Кичкә калып, җиләк җыйган киң урманда Кайтканыңда кичке җилләр каршыласа, Ул җилләргә уйный-уйный толымнарын, Бер җилкенеп, бер җилпенеп салкынланса, Тагын… ләгънәт!.. Кара көйгән кызыл балчык Өстен япкан кабер синең юлың бүлсә, Син килгәндә ашыгып-ашыгып, арып-алҗып, Ул кинәттән синең юлга каршы булса, Син шомлана күрмә… гөлкәй! Кан җиреннән Ләгънәт белән әрнеп качкан керсез күңлен — Югалткачтан тар гүренә кереп тынган Кансыз гәүдә, үлгән шагыйрь – мин булырмын…"
"Беренче яңгыр Яңгыр килә… Корыч сабан белән Ерткаланган җирнең сусаган Йөрәгенә ялга яңгыр килә… Орлык әзер. Чүптән бушанган Амбардагы чәчү тубалын да Күптән корып куйдык шикелле… – Муса, ат әзерме? – Әзер. – Ындырга йөр! Анда нинди матур, сөйкемле!.. Ындыр арты. Әле кап-кара ул, Юл-юл җәелеп ята кинәнеп; Яңгыр җиле өерә, ярны күмә, Тузан оча, җирдән сөйрәлеп. Әти кулын куйган маңгаена, Күккә карый, сөенә-шатлана: – Улым, чәчү алды, күрәмсең, – ди, — Яңгыр килә – туклык бакчага!.. апрель,"
"Съезддан Ат-арбага юл юк, Язгы пычрак… Каткан тунын көнгә кыздырып, Чабатадан, карлы суны ерып, Кайтып килә ашыгып, кызынып, Ул – шәһәрдән. Анда съезд иде, «Мир» сайлавы белән барды да, Бик күп, бик күп кирәкләрне тыңлап, Алып кайтып килә авылына. Аңа әйттеләр: – Тукта, бер унбиш көн, Җир корысын, юллар төшсен дә — Ат белән кайт!.. Ә ул… шундый инде… Тыңламады аның берсен дә. – Көтәргәме… юк… юк… Ничек түзсен?! Бик күп нәрсә бит ул тыңлады, Бик күп кирәкләрне язып алды, Аны әйтмичә түзеп буламы?! Эх, Калинин, әле дә кичәгедәй Сөйли кебек аңа үзеннән: «Тракторлар, абзый, сезнең өчен… Алты басу, сигез басулы кыр сезгә, Куегыз эшкә барын бүгеннән…» «Ә ун көннән бездә сукага да Чыгар авыл, кыр да бүленмәс — Бүгенге сүз – бүген кирәкле сүз — Мин кичеккән өчен беленмәс…» Ул ашыга, тирли, менә тиздән, Кояш баеганчы, тауны да — Ул үтәр дә басу капкасыннан, Кайтып җитәр якын авылына… Юк, кирәкми юл да, ат-арба да, Тиз бул, әйдә, сука төшкәнче… – Тфү, Тукта! Нинди сука булсын, Тракторлар килер кушлашып. Февраль,"
"Көз җитте Киң болыннарда, Урман-кырларда Агачлар, гөлләр, Күрәмсез, Кибеп сулдылар. Уйсу җирләрдә, Елга, күлләрдә Көзге салкыннан, Күрәмсез, Сулар туңдылар. Көннәр суынды, Чишмәләр тынды, Безне калдырып, Сизәмсез, Кошлар да китте. Кошлар шикелле Бергә гөр килеп, Мәктәптә укыр, Беләмсез, Вакытлар җитте."
Куян
"(Уенлы җыр) Куян салкыннан Туңган, куырылган, Башы салынган, Колагы шиңгән. Әйдәгез, дуслар, Аны терелтик, Җылы бүлмәгә, Мәктәпкә илтик. Куян уянды, Куркып уйланды, Сикреп урманга Чабып югалды. – Куян, син кайда? – Яшел тугайда. – Куян, син кайда? – Ерак чүлләрдә. – Куян, син кайда? – Калын урманда. – Куян, син кайда? – Карлы буранда. Әйдәгез, дуслар, Кырны, урманны, Чүлне актарып Табыйк куянны."
"«Без һаман да шулай керфек аша…» Без һаман да шулай керфек аша Бер-беребезгә карап көләбез. Бер-беребезне үлеп сөябез без, Ә әйтмибез, нинди юләр без. Мин сокланып һаман сиңа карыйм, Син үзең дә аны сизәсең. Мин түзалмыйм, янам, ялкын миндә; Әйт әле, син ничек түзәсең? Мин карасам, бераз кызарасың, Бармак янап миңа дәшәсең. Шаян да соң үзең, молодец син, Мең яшә син, мәңге яшә син!.. – Нихәл, Муса? – Бик шәп әле, – дим мин. Башка сүз юк, нәрсә әйтик соң? Тел сөйләми безнең, күзләр сөйли, Телсез калдык инде әйтерсең!.. Синең караш җылы яңгыр төсле, Синең караш кояш шикелле. Синең караш минем йөрәгемә Ал чәчәкле язлар китерде. Керфекләрең, абау, керфекләрең, Утлы уклар төсле яналар… Йөрәгемә барып кадалалар, Мәңге китмәс яра салалар. Мин сагынам бит сине, күп чагында, Килмим дим дә барыбер киләм мин. Күп чагында инде китим дим дә, Вакыт үтә, һаман киталмыйм. Кызык та бу, тәмле, рәхәт тә бу, Яшрен генә сөелеп сөюе; Озаккамы, ләкин белсәң иде Яшь йөрәкнең юләр тибүе!.. –"
"Яшьлек Яшьлек кызык, хушлашмады да Кул да биреп-нитеп тормады, Әйләнде дә китте. Тик мин, юләр, Нәрсә диптер кулны болгадым. Әллә кайтармакчы булдым, Әллә аңа Гомрем яртысына кадәрле Юлдаш булган өчен, Бу кул болгау Булды микән соңгы сәламем?! Ул җил төсле җиңел, җитез генә сыйпап китте. Бары аңардан, Җил күл өстен җиңел күперткәндәй, Бөдрә сырлар калды маңгайда. Мин каерылып артка карадым, Күңел сизде моңсу читенлек. Яшьлек ерак, томан эчендә Күмелеп калган урман шикелле. Наян яшьлек, белмим, нәрсәң белән Якын булдың минем йөрәккә. Бу юксыну кайдан туды икән, Нәрсәң өчен икән бигрәк тә?! Миләш ирене белән иреннәрне Тибрәндереп, күңел түрендә Ут кабызган көләч Раузаң белән Син бик үзме минем күңелгә?! Әллә юкса… спорт сөючелек Бәйләдеме сиңа күңелне? Оныталмыйммы — иркен стадионда Йөгерә-йөгерә футбол тибүне? Әллә менә… Шинель кочагында, Мишень белән күзне кысышып, Курок тартып кына сөйләшүне Сагынам микән шулай, эч пошып?! Белмим… белмим… Нинди явыз хәтер Моңсулыкка мине өстери? Инде миңа чират җиттемени Моңаерга, яшьлек үтте дип?! Юк, пошынма, бу бит болай гына, Һәр аерылышу шулай читен ул. Мин гомремнең кайсы яшендә дә Сизмәм, дуслар, җанда читсенү. Яшьләр белән бер үк сафка безне Чакырып сукса набат илебез, Без шулай ук ярсу йөрәк белән Җитен сакал селкеп килербез. Юк, шаярма, яшьлек! Ярсып кабыну Синдә генә түгел икән ул, Бу өр-яңа тойгы, ахры, безнең Бөтен гомребезгә китәр ул. Рауза кебек чибәр тагын үсәр, Ул килер дә миңа иртәләп, Минем «егетлеккә» сокланыр да Сакалымны сыйпап иркәләр. Юк, шаярма, яшьлек!.. Ярсып сөю Синдә генә түгел икән ул. Чор тудырган Яңа тойгыларга Яшь куя алмый хәзер чикләнү. Кайнар яшьлек, үттең. Инде хәзер Борылып карасам да артыма, Яшьлек ерак, зәңгәр диңгез төсле, Күкселлеккә төренеп ялтырар. Бүген менә соңгы мәртәбә, Артка борылып, кулны болгадым. Шушы булыр безнең иптәшләрчә: – Хуш, – дигәндәй, күрешеп кул алу. Бөтен гомрем буе эш өстендә Ялкын булып ярсып янарга — Мине кабындырган яшьлегемне Мин сагынмам инде яңадан. Көрәшләрдә ярсу егетләрчә Алга чыгу янып, үчләнеп — Шушы булыр хәзер йөрәгемдә Сиңа булган иң зур истәлек. Февраль,"
"Тирга Кояш, малай, бик төз атучы икән, Нурын төртте туры йөрәккә. Әйтерсең бу йөрәк мишень аңа, Әйтерсең ул тирга эләккән. Мин күземне кысам, кояш миңа Мишень төсле күренә кечрәеп. Сизәм, мине җиңәр бу йөрәкнең «Атучы бул» диеп көчләве. Бер шлемлы егет күргән саен, Мине хәзер шушы уй баса. Әхмәт туган, ташла каләмеңне, Әйдә, киттек тирга, булмаса. Беләм сине, Синең күз укларың Кәгазь юлларына тегелгән. Кара савыты сиңа — мишень булып, Каләм — мылтык булып күренә. Без күптәнме әле синең белән Яңа җиңүләргә барышлый — Кулыбызга кыскан винтовканы Кара-каләм белән алыштык?! Мин ялгышам, юк, юк, алай түгел, Без фронтта курыкмый-чигенми Дошман белән күзне терәшкәндә, Син шундый ук шагыйрь идең бит! Без анда да күмер каләм белән Тәмәкегә дигән кәгазьгә — Шигырь яздык… Безнең җыр катышты Туп авызыннан чыккан авазга. Винтовкамы, әллә каләм микән Ул вакытта күбрәк көч биргән? Без җиңә алдык бары винтовка һәм Каләм биргән күмәк көч белән. Кояш, шаян, күзен кыскан төсле, Җем-җем килеп карап тора да Нуры белән туры йөрәгемә Прицел алган төсле кылана. Без кояшлы көнне винтовкалар Уты белән алдык сугышып. Без көрәшле көнгә багышлыйбыз Җырыбызның кайнар сулышын. Бездә хәзер тирны тормышында Үз итмәгән кеше сирәктер. Көрәш безне оста атарга да, Оста җырларга да өйрәтте. Җырны ничек дошман окобына Оста төзәп ата белсәк без, Винтовкадан шулай ата белик, Бер пуля да әрәм китмәсен. Әхмәт туган, әйдә, тирга киттек, Минем киңәш шушы сиңа да, Төз атучы булдык без җырда да, Төз атарбыз чиксез тирда да. Февраль,"
"Исемдә Беренче кат сөю дәрте белән Елмайганың минем исемдә. Күзләреңә карап: «Сөям», – дигәч Оялганың минем исемдә. Өметләрем кинәт юкка чыккач, Йөрәк әрнеп газап эчендә, Төннәр буе күзгә йокы керми Сызланганым минем исемдә. Үтте инде ул көн; хәзер бар да Күргән төсле бары төшемдә. Яндырса да сөю, туңдырса да Туйдырмый икән, шунсы исемдә."
"Язгы юлда Кар шул инде, тузган чикмән кебек, Аннан киткән, моннан сүтелгән. Кар чикмәне хәзер җитми кырның Коңгырт-кара тәнен өртергә. Кояш ашыга безнең калку кырны Ак күбекле кардан әрчергә. Безгә хәзер менә әйтергә иде: – Даёшь, кояш, иртә чәчүгә!.. Юк шул, Мотый, безнең тамак кипкән, Борын очына саркый тиребез. Без орлыкны ташып куймаганбыз, Сынык юлдан чана сөйрибез. Тузган чикмән ямап йөргән кебек, Кардан карга сикереп, әйләнеп — Без кайтабыз авыр йөк өстендә, Иртә чәчү безгә кайда әле!.. Тузган чикмән күпме ямасаң да Сүтелә инде, без дә, кар эзләп, Күпме сөйрәлсәк тә, яз соңламас, Яз үзенчә кышны каезлар. Сиңа карыйм, Мотый, тирләгәнсең, Мыш-мыш килеп, атны куасың. Син әйт инде, болай безнең амбар Уңыш белән кайчан тулар соң? Орлык фондын җыйнап куяр көнне Безнекеләр йөрде кинәнеп: – Район бирер әле, юк орлыкны Каян җыйыйк? – дип сөйләнеп. Хәзер карыйм сиңа, мыш-мыш килеп, Алып кайтасың район орлыгын. Кышкы юллар көлеп яткан чакта, Сез соң нәрсә карап тордыгыз? Кар шул инде – тузган чикмән хәзер, Аннан киткән, моннан сүтелгән. Юллар сынык, мескен ат терлеге Бер атлый да карга сөртенә. Ул малкайга хәзер әйтергә иде: – Аша, малкай, симер, аннан соң, Тырма җиткәч, кырда «эһ» тә дими, Басуларның чәчен тарарсың. Юк шул, Мотый, хәзер безнең малкай Кара җирдә чана өстерәп, Иңбашлары чыга, өйгә кайткач, Аурып ятар шуның өстенә. Кояш көлә, кояш кызганмый да, Кар чикмәнен сүтә, тарткалый. Аңар зәвык, ахры, колхозчының Эш өстендә йоклап ятканы. Юк, без хәзер, Мотый, кулыбызны Күтәрербез, шушы ачудан Иртә орлык, иртә мал хәзерләп, Иртә чыгып, иртә чәчүгә!!!"
«Таң атканчы икәү бергә булдык…»
"(Соңгы кич) Таң атканчы икәү бергә булдык, Серләр сөйләп үтте ярты төн. Син, ай төсле балкып, төн буена Йөрәгемне минем яктырттың. Таң сызылды, Мине иң соңгы кат Син үптең дә аннан кузгалдың. Таң алдыннан баткан ай шикелле Әллә кая киттең, югалдың. Тәрәзәмнән кояш караганда, Мин, ялгызым өйдә каңгырып, Утыра идем инде авыр сулап, Сине көтеп, сине сагынып. Ник килдең син, кояш, күрмисеңме Минем башым авыр кайгылы?! Ник килдең син матур төнне куып, Ник урладың минем аемны?! Ник тиз үтте шулай бу серле төн, Нигә шулай иртә атты таң?! Кая киттең… миңа шундый назлар Бүләк иткән көләч ләтыйфәм? — Белсә идең минем, йөрәк дустым, Белсә идең минем күңелне… Бу соңгы кич миңа яшьлегемнең Соңгы җыры булып күренде. Бу соңгы кич – минем иң ялкынлы Хисләремне үзенә яшерде… Синең белән бергә мәңге миннән Киткән төсле булды яшьлегем. Әллә нәрсә булды бу күңелгә, Ник мин болай янам, борчылам. Кич ятсам да, һаман сине уйлыйм, Таң атса да, сине юксынам. Мин онталмам, ахры, синең назны, Синең күкрәгеңнең җылысын!.. Син калдырдың миндә мәңге бетмәс, Мәңге сүнмәс сагыну тойгысын!.. Еллар үтә… Ә мин һаман көтәм, Бу гомернең гөле сулганчы — Күрсәм иде сине тагын бер кат, Сөйсәм иде сине туйганчы! Теләр идем хәзер… Исергәнче Ал иренеңнән синең үбәргә! Үлгәндә дә сөю җырын җырлап, Синнән ялкын эчеп үләргә!.."
"Колхоз кызына Мин алдым да, никтер, кызыксынып, Хезмәт дәфтәреңне карадым. Күңлем сизде — кинәт бөрлегәндәй Алсуланды синең яңагың. Кояш инде ерак офыктагы Болытларга кереп күмелгән. Сезнең сабан офык яктысында Ялтыр-йолтыр чагылып күренә. Болыт аша качып-посып кына Нурын сузган кояш шикелле, Керфек аша көләч карашыңны Суздың миңа, көлеп сөйкемле. Мин дәфтәрдә күрдем нормаларның Бик еш кына йөздән ашканын, Шуңар синең горур йөрәгеңдә Сөенү дәрте ярсып ташкандыр. Битләреңдә уйный кызу эшләп Арганлыктан туган кызыллык. Ул – яшьлегең таңы — эш өстендә Туа булыр шулай сызылып. Маңгаеңа кунган тир тамчысы Керфегеңә төшә егылып. Ул — шулай ук синең яшьлегеңнең Таң аттырып туган чагыдыр. Шомырт чәчең, җилгә дулкынланып, Иелеп үбә шаян кашыңны. Син оялдың, кинәт, түбән карап, Күзләреңнең көлүен яшердең. Мин сокланам, зәңгәр колхоз кыры Таудай уңыш бирү өстенә Батыр эшләп, матур көлә белгән Шундый сылу кызлар үстерә. Бу кырлардан ерак китсәм дә мин, Тирән калыр минем хәтердә — Дулкынланып торган киң басулар, Шул басуда йөргән батырлар. Хуш, акыллым! Бик тиз күрешмәсәк, Сагыш белән йөзең сулдырма!.. Сайраштык без язгы сабанда, Ыңрашмабыз көзге ындырда! Бүләк итеп миңа яулык чикмә, Минем күңлем сине, ягымлым, Сабан теше белән казып чиккән Колхоз кыры белән сагыныр."
"Карлар Җил изүемне чиште, кар каймагын Күкрәгемә сылап җибәрде. Ул, ахрысы, минем йөрәк утын Шул кар белән басыйм дигәндер. Җил, белмисең, йөрәк эссесенә Түзә алмый синең карларың. Күкрәгемдә һаман ялкын калды, Син китергән карлар калмады. Мин каерылып карыйм көнчыгышына, Баса алмыйм күңел газабын. Җил, сизмисең, минем уйлар сагына Фәйрүзәсе булган Казанны. Якын идем, поезд еракларга Алып китте мине каныгып, Нигә инде мине аерды ул, Нигә инде аны калдырды? Инде менә күңлем чәшкәләрен Тутыра алмый хәзер саргая, Көләч, матур Фәйрүзәсе булган Шул Казанны өзелеп сагынам."
"«Бүген таңда ап-ак карлар яуды …» Бүген таңда ап-ак карлар яуды, Ә кич белән бар да эреде. Мин көрсендем, Минем сөенечем дә Шулай эрер кебек күренде. Иртән кояш иде, Ә кич белән Күк төренде ямьсез болытка. Синең сөю әгәр шулай булса, Мин үләрмен, җаным, хурлыктан. Карлар язгы урам уртасыннан Җырлый-җырлый агып китәләр… Бу сөешү шулай агып бетсә, Күңелем, Безгә ни хәл итәргә? Бик еракта минем кояшым бар, Томан каплап тора араны, Өзелеп сагынам Матур кояшымның Томаннарны ертып каравын. Мин нишләрмен, Шушы кояшым да Бер көн килеп мине алдаса? Болытлары качкан кояш төсле Хыялымнан эз дә калмаса?"
"«Еллар, еллар …» Еллар, еллар… Сезнең һәркайсыгыз Сыйпап үтте минем битемне. Чәчләремне күмеп ташлар өчен, Ефәк кебек карлар китерде. Сезнең эзләр буй-буй сызылып калган, Җыерчыклар тулы маңгаем. Шул эзләрдән аксын дидегезме Яшьлегемнең алсу таңнарын. Үпкәләмим сезгә! Мин яшьлекне Иң күрекле чорда кабызып, Иң бәхетле илне төзегәндәге Кайнар тирем итеп агыздым. Безнең илдә тиңсез хезмәт белән Социализм йорты төзелә. Минем гомрем кирәк бер таш булып Кереп ятты шул йорт нигезенә. гыйнвар,"
"Су буенда Яр читендә, Агымсуда, Кызылармеец Атын юа. Ялын тарый, Сыртын уа Һәм басмага Карап куя. Басма өстендә Колхозчы кыз Җитеннәргә Су эчерә. Һәм сиздерми — Нитми генә Яр читенә Күз төшерә. Елга ага Бөдрәләнеп, Кызның алтын Чәче кебек. Кыз керфеген Түбән сузып, Битен каплап, Сорау бирә: – Матур егет, Әйтче миңа, Кызылармеец Кемне сөя? Егет аның Янына килеп, Чәчен сөеп, Җавап бирә: – Кызылармеец Синең кебек Эшчән, батыр Кызны сөя. Февраль,"
«Дим буена кайтсаң …»
"Зәйтүнәгә Дим буена кайтсаң, мин тирбәнгән Зифа тирәкләрне күрерсең, Мин аунаган яшел чирәмнәрдә Ал чәчәкләр өзеп йөрерсең. Дим буена кайтсаң, яшем тамган Яшел камышларны өзәрсең. Камыш төсле зифа гәүдәң белән Дим дулкынын ярып йөзәрсең. Мин кайталмам инде Дим буена, Кайталмаган төсле яшьлегем. Яшьлегемнең иң саф тойгыларын Мин Дим ярларына яшердем. Анда минем кайнар йөрәгемә Дәртле сөю уты кабынды. Мин беренче кат сине шунда күрдем, Күңлем белән сиңа табындым. Димнең серле яры, дулкыннары Минем сердәшләрем булдылар. Алар минем бөтен моң-зарымны, Уйларымны бүлешеп тордылар. Мин күңлемнең энҗе-мәрҗән төсле Иң кыйммәтле яшьлек серләрен — Беркемгә дә түгел, бары Димгә, Аның ярларына сөйләдем. Ул аңлады мине, дулкын чәчеп, Күбекләнеп ярга сикерде. Йөрәгемдә ярсып дулкынланган Минем тойгыларым шикелле. Ул тирбәтте мине дулкынында, Ул күңелне назлап ярсытты. Хыял белән торып, сиздермичә Алып калды минем яшьлекне. Хәзер менә сагынам зәңгәр Димне, Аның уйчан серле агышын. Димдә минем назлы мәхәббәтем, Димдә минем яшьлек сагышым! Хуш, Дим кызы!.. Минем сөюемне Саклап мәңге йөрәк түреңдә, Дим шикелле ак син тыныч кына, Кайгы күрми гомер-гомергә. Ә мин шулай Дим һәм син тудырган Хыял белән ялгыз юанып Көн итәрмен… серле истәлекләр Томанына күмелеп, югалып. Дим буена кайтсаң… икәү бергә Йөргән юлдан җырлап үтсәнә!.. Бик күңелле булыр, төсем итеп, Дим чәчәген өзеп үпсәнә!.."
"Кышкы шигырь Кар — әйтерсең ап-ак кәгазь, Теләсәң – шигырь, теләсәң җыр яз. Нур каләмен кулына тотып Чыгып баскан шагыйрь – кояш. Кыш иртәнге җиле белән Карны өерә җиңел генә. Нурга төренеп, карлар оча, Бу ичмасам шигырь менә!.. Аны зәңгәр урман укый, Бөдрә карлы кырлар укый. Чыршы кызы җырлап утыра, Ә, күрәсең, ул да укый. Яшел бәрхет күлмәк кигән, Итәкләре җиргә тигән. Беләм, беләм, Кояш менә Шушы Чыршы кызын сөя. Яшел фуфайкасын киеп, Чаңгы өстендә җырлап, биеп, Битләреннән нур балкытып, Минем сөйгән кыз да чыкты. Ул тауларга менеп басар, Ефәк карда чигеш ясар, Яшьлек дәрте балкый анда, Менә шигырь бу ичмасам!.. Кояш! Нинди тормыш бездә!! Бәхетле без икебез дә: Данлыклы, шат илнең җырын Җырлау насыйп бүген безгә! Февраль,"
«Ал чәчәккә кунган бал корты күк …»
"Ә-гә Ал чәчәккә кунган бал корты күк, Синең кочагыңа атылдым. Бу мәхәббәт нинди көчле әйбер, Бу йөрәкләр нинди ялкынлы!.. Без бәхетле идек… Безнең күңел Сөю балын эчеп исерде. Ал иреннәр аша мин күчердем Сиңа кайнар яшьлек хисемне… Шат йөрәкләр бергә ярсып типте, Ике күңел бергә кушылды. Мин яшьлегем итеп тойдым сине, Бу, ахрысы, шуның өчендер. Сөю катыш көләч караш белән Керфек аша миңа карадың. Син төзәттең үксез йөрәгемдә Еллар буе килгән яраны. Күкрәгеңә кыстың, күзләремне, Битләремне үптең үз итеп. Бу минутта илдә иң бәхетле, Иң кайгысыз кеше без идек. Аерса да тормыш безне, иркәм, Чик куйса да безнең бәхеткә, Бу төн калыр мәңге йөрәкләрдә Һәйкәл булып кайнар яшьлеккә!.. Мин онталмам, мәңге онталмам мин Синең күкрәгеңнең җылысын, Беркем бирә алмаган иркәләүне Әллә ничек кенә бирдең син. Син төшендең яшьлек дәрте белән, Чын ышану белән януны — Шуңар күрә синең карашларың Бар нәрсәдән миңа ягымлы."
"Яз җыры Ашкынулы йөрәк җырын җырлап, Гөрләвекләр акты урамда. Сагыну моңын сузып, күк юлыннан Сайрар кошлар кайтты урманга. Зифа каен яшел яфрак ярды, Яфраклары шаулый җил белән. Ул каршылый язны күтәренке Һәм шатлыклы яңа җыр белән. Күкне иңләп күксел болыт килде, Аккорд бирде яшен һавада. Арфа төсле яңгыр тамчылары Сузылдылар кырга, далага. Концерт бирә дәртле, шатлыклы яз, Аны тыңлый бөдрә тирәкләр. Гөлчәчәкләр, җирдән баш калкытып, Һәм яз төсле ярсу йөрәкләр. Гыйнвар,"
"Күке Калын урманда Гел кичкә каршы Иштелә моңлы Бер кошның тавышы: – Кәккүк, кәккүк, Кәккүк, кәккүк! Ул салмак кына Кабатлый шуны, Шул аның җыры, Шул аның моңы: – Кәккүк, кәккүк, Кәккүк, кәккүк! Ул ялгыз яши, Чыгармый бала, Менә шунлыктан Ямансу аңа! – Кәккүк, кәккүк, Кәккүк, кәккүк! март,"
"Әтәч Таң ата бугай, Әтәч кычкыра: – Кикрикүк, Кикрикүк! Йә сузып кына, Йә бик еш кына: – Кикрикүк, Кикрикүк! Аңа кушыла Башка әтәчләр: – Кикрикүк, Кикрикүк! Картлар артыннан Шаулаша яшьләр: – Кикрикүк, Кикрикүк! Без дә уяндык Әтәч тавышына: – Кикрикүк, Кикрикүк! Бакчага килдек, Ашыга-ашыга: – Кикрикүк, Кикрикүк! март,"
"Маэмай Минем бар бер маэмаем, Кара борын Акбаем. Күп йөгерә, күп өрә, Күп ишетә, күп күрә. Хәзер аңа мин сугыш Һөнәрләрен өйрәтәм. Чаптырам да сикертәм, Көн дә шулай йөдәтәм. Ул окоптан окопка Хат ташырга өйрәнсен! Командирын дошманнан Яклашырга өйрәнсен! Яралыга су илтсен, Һәрнәрсәгә өлгерсен. Нәрсә генә сизсә дә, Командирга белдерсен. Менә шуның барсын да Мин өйрәтәм Акбайга. Акбай әзер һәрвакыт Туган илен сакларга! март,"
Батыр егет турында җыр
"(Акбүз ат) Батыр егет китте акбүз атта Туздырырга дошман сафларын. Акбүз аты кайтты ялгыз гына, Батыр егет үзе кайтмады. Дошман уты аның гомрен кискән, Ал кан белән юган яңагын. Соңгы сүзе итеп, үлгән чакта, Ул тапшырды безгә байрагын. Кызыл байрак аның кабрен бизи Җиңеп чыккан хезмәт илендә. Батыр егет! Данлы исмең синең Мәңге калыр безнең күңелдә. Март,"
Җырым булсын бүләгем
"Сандугачлар тирәктә, Кызлар бара җиләккә. Җиләк төсле минем чибәр, Ут салды шул йөрәккә. Ах… яна ла йөрәгем! Җиләк төсле чибәремә Җырым булсын бүләгем!"
"Таң атканда торсана, Мәк чәчәген күрсәнә! Мәк чәчәге төсле көлеп, Минем алга килсәнә. Ах… яна бит йөрәгем! Мәктәй алсу чәчәк аткан Җырым – сиңа бүләгем!"
"Гармунчылар, уйнагыз Көйнең шәбен, асылын! Гармун тавышы әйтеп бирсен Безнең йөрәк ярсуын! Ах… яна шул йөрәгем! Гармун белән бергә туган Җырым – сезгә бүләгем!"
"Без атландык җирәнгә, Каршы киттек җилләргә! Дуслар, кире чигенмәбез, Без өйрәнгән җиңәргә! Ах… ярсый ла йөрәгем! Җиңеп чыккан туган илгә Җырым булсын бүләгем! Март,"
Дулкыннар
(«Балыкчы кыз» дан)
"Дулкыннар, дулкыннар, Ник болай шаулыйсыз, Ярларга сугылып, Сез нәрсә даулыйсыз, Дулкыннар, дулкыннар?! Нәрсәгә сез болай Агласыз ашкынып, Очарга талпынган Яшь киек каз кебек, Дулкыннар, дулкыннар?! Мин аңлыйм бит сезне, Мин сезгә ышанам, Сездәге дәрт безнең Дәртләргә охшаган, Дулкыннар, дулкыннар! Сездәге ашкыну, Сездәге талпыну Нәкъ безнең ярсыган Йөрәкнең ялкыны, Дулкыннар, дулкыннар!"
"Йөрәкле яшь егет Юл тотты еракка, Тирбәлеп, чайкалып Сезнең киң кочакта, Дулкыннар, дулкыннар! Мин калдым аерылып Йөрәгем дусыннан, Ул җиңеп кайтканчы, Мин китмәм шушыннан, Дулкыннар, дулкыннар! Ул – минем шатлыгым, Ул – йөрәк ялкыным, Ул – батыр, сөйкемле, Нәкъ сезнең шикелле, Дулкыннар, дулкыннар! Апрель,"
"Май Төндә генә җылы яңгыр явып киткән, Кышның соңгы суыкларын алып киткән, Җир өстенә яз ямь-яшел келәм япкан, Гөлчәчәкләр зәңгәр, кызыл чәчәк аткан. Куе яшел яфрак ярган ак каен да, Кибеп, сулып утырмыйм дип май аенда. Без дә чыктык йөгрә-йөгрә яланаяк, Һәм кояшка кызынырга сузыл да ят! Май,"
"Яшьләр Безгә күп булса Егерме ике. Яшьлек – безнеке, Яшәү – безнеке. Эштә без җитез, Җиңел сөякле. Көрәштә батыр, Курыкмас йөрәкле. Безгә хас түгел Елау, сыкрану. Авырлык туса, Әрнеп сукрану. Безгә хас түгел Эштә акрынлык. Безнең йөрәккә Ят ул – салкынлык. Безгә хас ялкын, Дәрт һәм кыюлык. Безгә бик читен Дәртне тыюы!.. Барганда булсын, Кайтканда булсын, Урамда булсын, Бакчада булсын, Без бар дөньяны Яңгыратабыз. Җырлап барабыз, Җырлап кайтабыз. Безнең төркемдә Гел көлке-уен. Безгә тын бару, Тын кайту кыен. Сөйсәк инде, без Янып сөябез. Яшәү һәм сөю Тәмен беләбез. Тормыш кул бирә Безгә – яшьләргә!.. Телибез илдә Тәмләп яшәргә! Ләкин бәхетле Илебез өстенә Яу килсә, канлы Балта өстерәп, Без шул минуттук Чиктә булырбыз. Дәртне дошманга Каршы борырбыз. Яшьлек тиңдәшсез Зур бер көч белән Яшьнәр ул вакыт Дошман өстенә. Үлем куркытмый Безне сугышта, Көлә белербез Без соң сулышта. Туган ил өчен Батыр сугышып, Сулаган чакта Соңгы сулышын, Елмаер безнең Яшьлек бәхетле. Үлем җиңалмас Безнең яшьлекне. Үкенмәс болай Үлсә дә күңел. Юк, мондый үлем Безгә ят түгел. Тормыш кул бирә Безгә – яшьләргә. Без телибез шат, Балкып яшәргә. Һәм бу яшәүне Ятка бирмәскә, Әзер без, яшьләр, Канлы көрәшкә!"
"Йолдызлар Җәйге аяз төндә Зәңгәр күккә карыйм. Зәңгәр күктә янган Йолдызларны саныйм. Кояш баткан инде, Шәфәкъ кызыллыгы Сүнгән саен сүрелә Көннең кызулыгы. Караңгылык төшә Дәшми-нитми генә, Көндез арганнарга Тәмле йокы теләп. Иртә белән куе Ап-ак чәчәк аткан Алмагачны хәзер Кара пәрдә япкан. Тынып калган кырлар, Елга, урман, чокыр. Төн китергән безгә Тынычлык һәм йокы. Ә йолдызлар әле Яңа гына торып, Төнге сменага Чыгып баскан кебек, Тере, батыр карап Елмаялар серле, Зирәк караш белән Күзәтәләр җирне. Җир йокыга чумган, Ә йолдызлар уяу. Янып торыр алар Төне буе шулай. Әллә алар сакчы Каскасына теккән Кызыл йолдызларның Шәүләләре микән? Әллә самолётлар Канатына чиккән Ал йолдызлар шулай Күктә чагыла микән? Ерак-ерак чиктә Кызыл сакчы тора. Ул да шулай тере, Ул да шулай уяу. Винтовкасы – корган, Патрон – сумкасында. Кызыл йолдыз яна Яшел каскасында. Аның күзләреннән Йокы төсе качкан. Көнбатышын куе Кара болыт баскан. Болытларга каршы Батыр яна йолдыз. Дошман үтә алмас, Дуслар, тыныч булыгыз! Җәйге аяз төндә Зәңгәр күккә карыйм. Зәңгәр күктә янган Йолдызларны саныйм. Төнебез тыныч безнең Алар янган чакта, Чөнки йолдыз таккан Кызыл сакчы сакта!"
"Парашют Биш ел бергә гомер сөргән Хатыным мине ташлады. Бер очучы егет белән Сөешеп йөри башлады… Беркөн алар икесе бергә Самолётта очканнар. Миңа язу калдырганнар, Борчылмаска кушканнар. Борчылуын борчылмадым, Ләкин үтә хурландым. Үземне дә бик хурладым, Хәтер саклап тормадым. Көнчелегем чиктән ашты, Әйтмәгән сүз калмады. Самолётны уйлап тапкан Галимне дә каргадым. – Кешеләргә җир тар микән, Каян чыккан бу очу? Җирдә куып җитәр идең, Күкнең бармы соң очы? Бер көн шулай азаплангач, Икенче көн таң белән — Почтальон ишек кага, Килгән телеграм белән. Телеграмны хатын суккан: «Җаным, фәлән-фәсмәтән, Очучыны яратмыймын, Бары сине яратам. Аның белән талаштым да Бәйләнешне бетердем. Биш йөз километр очкач, Парашютта сикердем». Шуны укыгач, әй куандым, Гел шуны уйлап йөрдем. Парашютны ясаучыга Мең-мең рәхмәт яудырдым. – Әй… – мин әйтәм, – очучы дус, Очам диеп масайма!.. Нинди биек алып менсәң дә Минем хатынны сайлап — Барыбер саклый алмагансың, Бозгансың шул талашып. Синдә булса пропеллер, Ә хатында – парашют. Ләкин әле бер шигем бар: Хатыным самолётыннан Сикерүен сикергән, тик Кайда барып утырган?! Җилле көнне парашютны Җил еракка очыра бит!.. Күңеле парашютлы хатын Чын да эчне пошыра бит. Ләкин, дуслар, ышанмагыз, Болай гына сөйләдем. Андый-мондый бәлаләрдән Тыныч әле йөрәгем. Самолётны да яратам, Парашютны да сөям. Мин бу әкиятне сөйләдем Тик бер киная белән. Бар бит шундый хатыннар да — Һәрбер егеткә гашыйк. Йөрәкләре – пропеллер, Итәкләре – парашют. Сентябрь,"
"Сагыну Гөл чәчәкләрен өзәм мин, Юлларына тезәм мин. Бик сагындым, бәгърем, Бик сагындым сине, Әле дә ничек түзәм мин! Таң атканда уянырмын, Җилкәмә шәл салырмын. Таң шикелле балкып Тиздән кайтыр булсаң, Каршы чыгып алырмын. Җилбер-җилбер җил искәндә, Үләнгә чык төшкәндә, Бик күңелле булыр, Бик кызыклы булыр, Кайтсаң сагынып көткәндә. Сентябрь,"
"Беренче дәрес Без бу ел гына Мәктәпкә килдек. Аңарчы һаман Бакчада идек. Мәктәп өр-яңа, Анда парталар, Алар күңелне Эчкә тарталар. Кулыбызда безнең Яңа әлифба. Менә монсы «а», Менә монсы «ба». Без хәрефләрдән Сүзләр ясыйбыз, Шуннан соң җырлап Укый башлыйбыз: Ат, ата, арта, Ат арба тарта. Ата-аналар Атта баралар. Нинди зур бәхет, Нинди үзгәреш! Бигрәк күңелле Беренче дәрес!"
Карак песи
"Чоландагы ак майга Ияләшкән күселәр, Мин чоланны сакларга Куштым ала песигә: – Мияу, мияу, пескәем! Барчы, зинһар, чоланга, Майны сакла күседән, Оясыннан чыгарма!"
"Песи күргәч, күселәр Койрыкларын кыстылар. Йөрмәделәр чабышып, Ярыкларга постылар. – Мияу, мияу, пескәем! Колак салдың сүземә! Каравылдан бушагач, Сөт бирермен үзеңә!"
"Иртә белән майга дип Керсәм, күзем акайды: Явыз песи берүзе Ялт иттергән ак майны! – Мияу, мияу, пескәем, Хыянәтче икәнсең. Саклый торган маеңны Үзең ашап беткәнсең! Октябрь,"
"Сәгать Сәгать суга: «даң, даң!..» Хәбәр бирә таңнан: Бакчага барырга Унбиш минут калган. Сикереп торды Марат, Күрә – эшләр харап. Тагын соңга калган, Шул йокыга карап. Сәгать йөри: «келт, келт!..» – Тиз бакчага кит, кит!.. Марат аңа дәшә: – Тукта, мине көт, көт!.. Сәгать җырлый: «диң, диң!..» – Мин бит туктый белмим. Моннан ары: «зиң, зиң!» Миңа карап йөр син!.."
"Болыт Карагайлы урман өстендә Күксел болыт көтүе күренде. Минем дустым самолётында Шул болытка барып күмелде. Көтәм әле, болыт акрынлап Килеп җитәр минем турыма. Мин сорармын дустым хакында, Аның ничек очуы турында. Битне сыйпап, салкын җил исте, Якынлашты болыт, зурайды. Миңа әйтер сүзе бар төсле, Киерелә төшеп турайды. Өлгермәдем аннан сорарга, Кинәт шунда яшен яшьнәде, Күк күкрәде, аннан вак кына Җылы яңгыр ява башлады. Рәхәт булып китте күңелгә, Көлемсерәп күккә карадым. Минем соравыма болытның Шушы булды, ахры, җавабы. Минем дус та шулай еракта Яшен төсле яшьнәп узадыр. Җылы яңгыр төсле карашын Сөйгән дусларына сузадыр. Минем дус та күкләр күкрәтеп Күрсәтәдер илнең ныклыгын. Җылы яңгыр төсле саклыйдыр Илнең исәнлеген, туклыгын. Октябрь,"
Озату
(«Яшь Испания» циклыннан)
"Яшь испанлы ашыга фронтка, Култыгында – аучы мылтыгы. Соңгы сүзен сөйли хатынына, Бераз ярсып, бераз тотлыгып: – Дошман көчле диеп каушама!.. Безнең дуслар безне ташламас!.. Дошман уты тиеп егылсам, Мылтыгымны алып, сафка бас!.. Яшь испанка бераз ямансу, Күзләрендә ләкин яшь түгел. Кургаш тамчы булып ялтырый Керфегендә кыю яшьлеге: – Бар син, җаным, бар син фронтка… Ничек күнәргә соң коллыкка?! Очкан утка каршы барганда, Сиңа алмаш барын онытма!.. Ирек кадерен без бик беләбез, Ирлек бурычын илгә түләрбез. Яшәгәнче җирдә тез чүгеп, Аягүрә басып үләрбез!.. Яшь испанка бераз ямансу, Күзләрендә ләкин яшь түгел. Сүнмәс ялкын булып кабынган Күзләренә батыр яшьлеге."
"Сьерра-де-Гвадаррама тавының Болытларга тигән түбәсе. Яшь испанлы атлый шул тауга, Дружиналар шунда, күрәсең. Батып барган кояш таудагы Ак болытны канга манчыган. Селки-селки кызыл яулыгын, Яшь испанлы шунда ашыга. Тахо суы бүген кып-кызыл, Белмим – кояш нуры, белмим – кан!.. Тахо буйлап кызыл билбаудан Яшь испанлы китте фронтка."
«Без аерылдык…»
"Һ. Без аерылдык… Чиксез авыр булды Шундый якын дустан аерылу!.. Син болытка кердең кояш булып, Ә мин сүндем ярты ай булып. Елмайсаң да куе болыт аша, Елмаюың мине җылытмый. Ерактагы кояш җылы түгел, Якынайтырга ләкин буй җитми. Ирекле һәм көләч яшьлек булып, Син йөзәсең айкап һаваны… Ә мин калдым инде… Яшьлек үтте. Тормыш кордым; бала-чагалы. Сирәк кенә зәңгәр томан аша Күренеп калган кояш шикелле, Мин очратам сине… Син һаман да Шундый көләч, шундый сөйкемле!.. Күзләреңдә синең яшьлек дәрте, Иреннәрең – ялкын чәчкәсе. Бәхет, яшьлек, сөю образы син, Син яшьлекнең дусты, яшьтәше. Гөлдән гөлгә кунып очып йөргән Күбәләкләр төсле күңелле, Алар төсле матур һәм кайгысыз Үткәрәсең яшьлек көнеңне… Миңа нәрсә? Инде карт кешегә Канат чыкмас барыбер кагынып. Мин яшәрмен, сине һәм синдәге Кайнар яшьлегемне сагынып. Син ташлама мине, дустың итеп Син кил миңа, утыр яныма… Минем дә бит хакым бардыр инде, Бәхет кошы кунса талыма?! Күп яшердем синнән хисләремне, Инде синнән артык яшермим. Сөям сине, өзелеп сагнам сине, Синең хисең белән яшим мин!.."
«Аккош төсле очып йөргәнеңне…»
"Балерина З. Г-гә Аккош төсле очып йөргәнеңне Күргән идем кичә сәхнәдә. Ни булды соң бүген аягыңа? Ник аксыйсың, Зәйнәп, әйтсәнә?! Зәңгәр күктә очкан күгәрченнең Канатларын кемнәр каерган? Күк күгәрчен төсле Зәйнәбемне Сәхнәсеннән кемнәр аерган?! Зәңгәр күлдә йөзгән аккошларның Канатларын кемнәр канаткан? Аккош төсле моңсу Зәйнәбемне Кем яздырган шулай аяктан?! Нинди яра, нинди газаплы чир, Ямен алдың матур саулыкның?! Беткәнмени аяк, нигә инде Зәйнәп аягына каныктың?! Бу аяклар зәңгәр яктылыкта Дулкынланып биеп үтсәләр, Ул тудырган чиксез матурлыктан Йөрәкләрдә гөлләр үсәләр. Бу аяклар көмеш алка ясап Әйләнсәләр сәхнә түрендә, Бөтен илне таңга калдырырлык Илһам туа шагыйрь күңлендә. Бу аяклар — серле матурлыкның, Дәртле тойгыларның һәйкәле!! Зәйнәп бәгърем, ничек булды соң бу?! Ник аксадың болай, әйт әле!! Кызганам шул сине, синең өчен Күңелем тулы яхшы теләккә. Синең аяктагы яраларның Әрнүләре минем йөрәктә. Бу яралар тизрәк бетсен иде, Элеккечә син шат, сөйкемле Бассаң иде килеп минем алга, Зифа буйлы тополь шикелле. Керфек аша көлеп үтсә идең, Тибрәндереп йөрәк хисләрен. Күрсәк иде тагын киң сәхнәдә Син матурның җилдәй искәнен. Шул чагында мин дә шатлыгымнан Ал битеңнән синең үбәрмен. Син аңларсың, Зәйнәп, һәм бер юлга Кичерерсең мине – юләрне."
"«Зәңгәр күзле, алсу иренле…»"
"Һ. Зәңгәр күзле, алсу иренле, Үзе шаян, үзе күңелле Һәдия дигән дустым бар минем, Йөрәгемә якын яр минем. Ул назланмый юк-бар сүз белә, Бигрәк инде, бигрәк үз миңа. Сокланам да һаман үзенә, Тик тимәсен инде күз генә. Мине күрсә, йөзе ачыла, Көлә-көлә килә каршыма. Аны күргәч ярсый йөрәгем, Әйтерсең лә урнын тарсына. Бер елмаеп миңа караса, Бар кайгымны минем тарата. Мин шул аны өзелеп яратам, Ә, күрәсең, ул да ярата. Мин үзенә аның, сердәшем, дим. Ләкин, дуслар, сездән яшермим: Мин яратам аны яшерен генә, Аның белән генә яшим мин."
"Кырымнан Мин Кырымда идем; Самолётта Юлга чыктым өйгә кайтырга. Без таң белән күккә күтәрелдек, Җәй озатып калды артымнан. Шадра диңгез өсте, Кипарислар, Тезелеп киткән йөзем түтәле — Мираж төсле күзгә чагылып үтте Иртәнге ак томан үтәли. Диңгездән соң таулар, күк урманнар, Чабыша-чабыша, артка үттеләр. Урманнарны куып, Украина Тугайлары килеп җиттеләр. Монда инде кырлар сары кигән, Арыш кыры такыр кырылган. Мин сизендем: Монда көз каршылый, Җәй озатып калса Кырымнан. Кешеләр дә бишмәт киеп йөри, Анда шактый суык, ахрысы. Ә мин бүген генә су коендым, Ак дулкыннар белән ярышып. Җылы якка карап кошлар оча, Муеннарын сузып, боргалап. Очыгыз, кошлар, Мин дә шуннан очам, Анда яңа пеште гранат. Очу рәхәт, Ләкин күзне кинәт Йокы басса, шулай калгысам, Пилот иптәш, Кызык булыр микән, Күзне ачкач, җирдә кар булса?! Шулай булды: Соңгы аэропортка Без кыйгачлап килеп төшкәндә — Мәскәү халкы ап-ак карда йөри, Җәйне күптән онытып беткәннәр. Минем чибәр миңа каршы төшкән, Киез итек кигән, шарфтан. Ә мин әйтәм: – Әле бүген генә Трусиктан йөрдем паркта. Бүген генә әле җәйдә булдым, Бүген генә миннән калды көз! Бүген генә сиңа бүләк итеп Өздем менә пешкән абрикос!.. Мә, авыз ит!.. Бу бит бүләк сиңа, Безнең җирнең җәйле иленнән. Әбиләр бит шуны әкият итеп Сөйләгәннәр элек, тилеләр!.. Менә монысы көчле йөзем суы, Пробкасын ач та шунда сал!.. Әкият төсле матур тормыш өчен Әйдә, җаным, эчик, булмаса!.. март,"
Бишек җыры
"Күз нурым син, Матурым син, тулган аем! Ай туганда Йокла инде, матуркаем! Такмак әйтер Сиңа җилләр, Алмагачы әкият сөйләр. Йокла, нәни, Йокла, бәби, Әлли-бәлли, Бәлли-бәү!"
"Син үсәсең Матурланып, алсу гөлдәй. Гөлләр үскән Иң бәхетле матур илдә. Гөлләр сине Назлап сөяр. Кояш көлеп Башын ияр. Йокла, нәни, Йокла, бәби, Әлли-бәлли, Бәлли-бәү! Апрель,"
"Сөю җыры Таң җилләре, исегез таң сызылганда, Аңар сәлам әйтегез Чулпан туганда. Таң шикелле сөйкемле йөзенә карагыз, Кара урман шикелле чәчен тарагыз. Белсә иде ул ничек сагынганымны!.. Бер карашы көченнән кабынганымны!.. Күңелле соң сөелеп, сөеп яшәве. Без бәхетле шат илнең дәртле яшьләре. Таң җилләре, исегез таң сызылганда. Аңар сәлам илтегез Чулпан туганда. Май,"
"Куш алмагач Куш алмагачны Икәү утырттык шушы бакчага. Икәү су сиптек, Кояш чыкса да, кояш батса да. Син киттең инде… Аерылып синнән, мин ялгыз калдым. Сагынган саен, Куш алмагачка карап юандым. Тиздән кып-кызыл Алмалар бирер куш алмагачым. Ул алмаларны Кем белән җыйыйм син булмагачтын?! Куш алмагачым Шаулап утыра моңсу бакчада, Мин көтәм сине, Кояш чыкса да, кояш батса да. Мин беләм, тиздән Кайтырсың, җаным, алмагачыңа! Икәү чыгарбыз Шат улың белән синең каршыңа. Куш алмагачның Чәчәге төсле сөйкемле бит ул. Куш алмагачның Пешкән алмасы шикелле бит ул. Куш алмагачның Төбендә икәү, шушы бакчада Көтәбез сине, Кояш чыкса да, кояш батса да. Мин беләм, тиздән Кайтырсың, җаным, алмагачыңа! Куш алмагачта Сине сагынып, алмаң каршылар."
"Җил Җил чиртте тәрәзәгә, Җил какты ишекне. Җитәр, дим, җил, азма, Ишеттем, ишеттем. Ай әле батмаган, Таң яңа сызылган. Беләм бит, син килдең Матур таң кызыннан. Ул яңа торгандыр, Чәчләрен үргәндер. Ургычын җиккән дә Басуга килгәндер. Мин беләм, шулай ук Кырдагы арышлар Таң кызын көткәндер, Саргаеп сагыштан. Ул килеп, аларны Иркенләп сөйгәндер, – Мин килдем, җаннарым, Гөрләгез, – дигәндер. Мин беләм, ул килгәч, Ургычын көйләгән. Һәм мине дәшәргә, Җил, сине җибәргән. Җил килде, ишекне Сак кына шакыды — Йә, җитәр, ишеттем, Йә, җитәр, акыллым! Мин хәзер чыгармын, Миңа соң озакмы? Мине дә моңаеп Көтәдер трактор. Җил мине җитәкләп Йөгертер басуга. Һәм сабан тургае Җыр белән каршылар. Таң кызы! Таң кызы! Таң кебек ал йөзең. Бик иртә торгансың, Нәкъ Чулпан йолдызы! Без икәү китәрбез Бер эздән, сафланып, Дулкынлы арышлар Диңгезен актарып. Бәхетле шат җырдан Бөтен кыр яңгырар. Җил тынар җыр тыңлап, Күл өсте ялтырар. Бер яктан елмаеп, Ал кояш күренер. Кыр, урман һәм күлләр Саф нурга күмелер. Ул карар иркәләп Бәхетле икәүгә! Үзебезне һәм илне Бәхетле иткәнгә! Таң кызы! Бир кулың, Сөй мине, иркәлә! Таң кызы! Җил тагын Килсенче иртәгә!"
"Яңгыр Кояш качты болыт артына, Болыт үсте һаман акрынлап. Таулар күксел томан эчендә, Яңгыр килә инде якынлап. Үләннәрне капшап, җил исте, Шадраланды кинәт күл өсте. Күл буена үскән камышлар, Кочаклашып, пыш-пыш үбеште. Яшен яшьнәп куйды кинәттән, Тамчы тамды йөзгә сирәкләп. Килеп җитте болыт, шуннан соң Коеп салды яңгыр чиләкләп. Кыр тын алды көлеп, иркенләп; Ерганаклар – күк тау битендә. Тамчыларны йотып, кинәнеп, Җем-җем килә зәңгәр җитеннәр. Яңгыр китте, озак тормады, Җирдән сөйрәп күксел томанын. Ул ашыкты нәүбәт буенча Сугарырга күрше кырларны. Кояш чыкты болыт артыннан, Көн аязды шуннан акрынлап. Шатлык сыймый минем йөрәккә, Бу табигать бигрәк матур ла!.. Безнең тормыш шундый ирекле, Шатлыклы һәм матур түгелме? Яңгыр алды төсле өметле, Яңгыр арты төсле күңелле!"
"Арыш кырында Таң кызара. Зәйнәп комбайнда Арыш кыры белән таныша. Арышларга кызу, Чөнки Зәйнәп Кояш белән бүген ярыша. Ярыш шарты шулай: Кояш теге Тау артына кереп батканчы, Егерме биш гектар арыш кыры Чүмәләләр белән каплансын. Белмим, әллә шушы ачуданмы, Кояш бүген үтә кыздыра. Комбайнчы кызны үртәгәндәй, Юл чатында йомран сызгыра. Куаклар тын; күлләр дулкынланмый, Җил тибрәтми зифа камышны. Һәммәсе дә бүген тып-тын калып Күзәтәләр гаҗәп ярышны. Табигатьтә әле булганы юк Мондый көч һәм мондый җитезлек, Кояш юлын үтеп өлгермәсен, Ә кыз кичсен зур бер диңгезне! Кояш менә… Һаман өскә менә, Тауга менгән Зәйнәп шикелле. Икесе дә якты, алсу йөзле, Икесе дә матур, сөйкемле. Кояш төшә, кояш түбән төшә, Таудан төшкән Зәйнәп шикелле… Икесе дә дәртле, шат йөрәкле, Икесе дә батыр, сөйкемле. Кояш юлы инде күп калмаган, Күкселләнеп көтә тау арты. Зәйнәп бара соңгы гектар буйлап, Адым саен көчне яңартып. Зәйнәп җитте кояш батмас борын, Зәйнәп узды бүген кояшны. Җиңүчене котлап, җилләр исте, Урман шаулап, кошлар җырлашты. Һәм яртылаш тауга поскан килеш Каршы алды кояш, ашкынып. Ул әйтерсең җиңгән көндәшенә Кызыл, матур байрак тапшырды. февраль,"
"Карашларың Карашларың җылы яңгыр төсле, Карашларың кояш шикелле. Карашларың минем йөрәгемә Ал чәчәкле язлар китерде. Синең нурлы җылы карашыңнан Ялкынланып тибә йөрәгем. Яз гөлләре төсле шат җырларым Бүләк булсын сиңа, чибәрем! октябрь,"
"Көз Синең кайтасыңны ишеттем дә Юл читенә чыктым ашыгып. Бүген иртән ап-ак кырау төшкән, Ил өстендә көмеш аксыллык. Кыр төренгән кызгылт бакыр төскә, Гөлчәчәкләр сулып киткәннәр. Ак каеннар синең кайтыр юлга Сары яфракларын сипкәннәр. Кояш качкан, Соргылт күк йөзендә Күк болытлар ишелеп агалар. Болытларга кадәр күтәрелеп, Кыр казлары очып баралар. Урман тып-тын, Бары ара-тирә Яфракларны кагып җил исә. Җил яфракны түгел, хисләрне дә Коя микән әллә югыйсә?! Ах, юк, шундый көчле ялкын белән Сагынып көткән йөрәк хисләрен Нинди җилләр өзеп ташлый алсын, Нинди кырау алсын төсләрен?! «Яз кайтмасам, көзен кайтырмын», – дип Җырлап очкан идең май көнне. Мин сакладым батмас кояш итеп Йөрәгемдә синең ялкынны. Әле дә менә көзге салкын җилләр, Каз тәннәре ясап беләктә, Искән чакта, тәнне утка тотып, Яз кояшы яна йөрәктә. Кыр казлары очып киткән юлдан Син кайтырсың көлеп сөйкемле. Күңелләрдә шатлык чәчәк атар, Язгы сирень гөле шикелле. Көз аенда бөтен чәчәкләр дә Шиңә, диеп, юкны сөйлиләр. Көз килсә дә, безнең йөрәкләрдә Чәчәк ата яңа сиреньнәр. Көз – картлыгы, диләр, табигатьнең, Ә мин сизәм бетмәс яшәрү. Безнең шатлык – илебез бүләк иткән Мәңге шиңмәс данлы чәчәк ул! ноябрь,"
"Дусларым Миллионнарча минем дусларым Давылларны бергә кичкәннәр. Җиңү дәрте белән кабынып, Көрәшләрдә чыныгып үскәннәр. Миллионнарча минем дусларым Илгә биргән йөрәк тибешен. Ялкынга һәм бозга керәчәк Җан сөйгәне туган ил өчен. Миллионнарча минем дусларым Давылларны эшкә кушалар. Иң тирәнгә төшеп йөзәләр, Иң биеккә менеп очалар. Миллионнарча минем дусларым Дан эше дип таный хезмәтне. Шуның өчен күбесе орденлы, Күбесе илдә аерым хөрмәтле. Миллионнарча минем дусларым Бәхет кояшының нурында, Яз гөлләре төсле елмаеп, Чәчәк ата илнең кырында. Миллионнарча минем дусларым, Данлы хезмәтләре өстенә, Ил бәхетенә берсе-берсеннән Матур кызлар, уллар үстерә. Курку белмәс минем дусларым Нык торалар бөтен постларда. Онытылмаслык сабак бирәчәк Ил чигенә килгән дошманга. ноябрь,"
Җир җиләгем
"Йөгерә-йөгерә җиләк җыйганда Карагайлы урман буенда, Син булырсың минем уемда. Ах… җир җиләгем, кура җиләгем, Сагынып көтәм сине, чибәрем. Җырлый-җырлый печән чапканда Колхоз тугаенда, болында, Син булырсың тагын уемда. Ах… шат яшим мин бәхтем таңында, Син дә булсаң иде янымда."
"Кайтып килсәң урман юлыннан, Йөгерә-йөгерә каршы чыгармын, Тәмле җиләк белән сыйлармын. Ах… җир җиләгем, кура җиләгем, Сагынып көтәм сине, сөйгәнем! Кайтып килсәң печән өстенә, Җырлый-җырлый каршы барырмын, Уңыш белән каршы алырмын. Ах… шат яшим мин бәхет таңында, Син дә булсаң иде янымда. Декабрь,"
"Яшьлек җыры Зәңгәр күлле, иркә сандугачлы Яшьлек үтте диеп кайгырма! Безнең яшьлек ел да чәчәк ата, Яфрак ярган чакта каеннар. Мәңге шиңмәс гөлләр үсә торган Гөл бакчасы безнең илебез. Мәңге үтмәс яшьлек җырын җырлап, Без бәхетле тормыш төзибез. Агарса да чәчләр көмеш кебек, Кырау төшмәс безнең йөрәккә. Безнең яшьлек мәңге сүнмәс ялкын, Ул кабынды даулы көрәштә. Мәңге шиңмәс гөлләр үсә торган Гөл бакчасы безнең илебез. Мәңге үтмәс яшьлек җырын җырлап, Без бәхетле тормыш төзибез. Декабрь,"
"Ул үскәндә Кеп-кечкенә булып туган иде, Хәзер сизәм көн дә артуын. Күргән саен шуны, йөрәгемдә Дулкынланып таша шатлыгым. Кайчагында йокы арасында Ыңгыраша әрнеп кечкенәм! Мин калтырап китәм, бозлы яңгыр Койган төсле була өстемә. Аның өчен күргән авырлыклар, Читенлекләр бер дә сизелми. Кырык чирне алып үз өстемә, Аны саклап калыр идем мин. Ул елмайган чакта, көн аязып, Кояш чыккан төсле тоела. Арткан саен аның бер «һөнәре», Шатлык белән күңел коена. Бүген әле менә беренче кат Аягына тәпи басты ул. Күккә тиде түбәм, әйтерсең лә Минем өчен котып ачты ул! Мин сокланып карыйм күзләренә, Күзләрендә куе зәңгәрлек. Мин күзәтәм гүя зур диңгездә Бик кыйммәтле яшрен җәүһәрне. Сакта төсле сизәм мин үземне Шул кыйммәтле җәүһәр янында. Мин аталык исемен өскә алдым Һәм бурычлы илем алдында. Өскә алдым туган ил каршында Аның исән, таза үсүен. Чөнки алар – безнең илебезнең Киләчәге, алга күчүе. Аның зәңгәр, якты күзләрендә, Аның көләч, матур йөзендә, Йөрәгендә, үткен акылында — Мин киләчәк көнне сизенәм. Без булмабыз беркөн, алар безнең Туктап калган йөрәк тибешен Күчерерләр батыр каннарына Һәм сакларлар илнең җиңешен. Өзелмичә чылбыр алга сузылыр, Буыннардан күчеп буынга. Минем каным биргән көче белән Кызым эшләр шушы урында. Мин үлмәмен, аның йөрәгендә Минем йөрәк тибеше яңарыр. Алар илтер илне яңа чорга — Коммунизм таңы алланыр. Шуның өчен хәтта үземнән дә Кадерлерәк миңа кечкенәм. Кыраулардан саклап гөл чәчәген Үстергән күк аны үстерәм."
Кызыма
"(Бишек җыры) Шаян кызым син минем, Таң йолдызым син минем, Йөрәгемдә кабынган Шатлык җырым син минем. Синең гомрең җыр булып Яңрар бәхет илендә. Йолдыз булып янарсың Син туган ил күгендә. Таңнан торып, бакчада Син уйнадың көнозын. Аргансыңдыр, кил, кызым, Йокла инде, йолдызым! Әлли-бәлли-бәлли-бәү! Әлли-бәлли-бәлли-бәү! февраль,"
"Безнең җыр Сызланудан түгел, күңелләрнең Ярсуыннан туа безнең җыр, Җиңү белән үскән тойгыларның Ташуыннан туа безнең җыр. Безнең җырда – данлы хезмәтләрнең Җиңү тавышы белән яңравы, Корыч канатларның ялтыравы, Алтын башакларның шаулавы. Безнең җырда – сөю тәмлелеге, Безнең җырда – яшәү шатлыгы, Безнең җырда – илнең ямьлелеге, Һавасының киң һәм сафлыгы!.. Кайгысыннан түгел, күңелләрнең Шатлыгыннан туа безнең җыр. Җиңгән саен үскән тойгыларның Ташкыныннан туа безнең җыр. Сентябрь,"
"Чишмә җыры Тау астында җырлап чишмә ага, Камышлыкка кереп югала. Татлы суы, дәртле җыры белән Гөлчәчәкле җирне сугара. Җир яшәрә аның суын эчеп, Ак каеннар яфрак яралар. Таң алдында аның җырларыннан Сандугачлар канатланалар. Теләр идем мин дә… Гомерем юлын Чишмә төсле җырлап үтәргә. Җырым белән җирне сугарырга, Күңелләрне бакча итәргә. Декабрь,"
Җирән кашка
"(Ильяс җыры, «Беренче яз» операсыннан)"
"Булмаса да минем пар канатым Лачын булып күктә очарга, Бар лачындай җитез чаптар атым Исәр җилне куып узарга. Җирән кашка, җитез атла, Серне сынатма ятка! Ялларыңны җил тарасын, Урамнан узган чакта."
"Җиз дагалар аның тоягында, Ефәк тасма бөдрә ялында. Дан алырмын Сабантуйларында, Җирән кашкам исән чагында. Җирән кашка, башың чайка, Бәйгеләрдә сынатма! Синең матур кешнәүләрең Яңгырасын еракта."
"Ил чигенә усал дошман килсә, Җирән кашка белән китәрбез. Дошман үзен әле белми йөрсә, Бөтен явын тар-мар итәрбез. Җирән кашка, батыр атла, Дошманга сер сынатма! Без булырбыз алгы сафта, Походка барган чакта."
"Җирән кашка, син дә сизәсең бит, Мин ярымны өзелеп сагынам. Җирән кашкам, юлны беләсең бит, Кавыштыр тиз сөйгән ярыма. Җирән кашка, башың чайка, Абына күрмә ташка, Тиз илт мине сөйгәнемә, Кояш баеган чакта."
Үпкәле минутларда
"Әминәгә Һичбер көчләү, һичбер кысрыклаусыз, Бары сине тирән сөйгәнгә — Йөрәгемне сиңа бирмәдемме, Син дә сөеп миңа килгәндә? Нинди серне синнән яшердем мин, Нәрсә генә урлап калдым мин?! Ышан, дустым, бөтен хисләремне Бирдем сиңа бер дә калдырмый. Керсез дуслык, тирән сөю хисе Безгә матур бәхет китерсен!.. Күңелләрдән бөтен шикне кусын, Керфекләрдән яшьне киптерсен!"
Өянке
"Әминәгә Өй артымда өянке Яз килгәнгә кинәнде. Мин китсәм дә, кайтсам да, Баш ияргә өйрәнде. Эштән кайткач, мин аның Күкшел күләгәсендә Көн дә утырып ял итәм Чәчәкләр тирәсендә. Кайчакта шигырь язам Мин аның кочагында, Ул ия башын минем Язуга шул чагында. Язгы җил исте кинәт, Өянкене тирбәтте, Бер яфрагы өзелеп Шигырь өстенә ятты. Өянкенең теле юк Аңлатырга хисләрен, Бәлки, юри көткәндер Ул бу җилнең искәнен!.. Сөйгән дустым еракта, Карыйм һаман шул якка; Сөйгәнем-чибәремне Артык сагынган чакта. Шул яктан да таң белән Язгы җил иссен иде. Сөйгәнемнең йөрәген Тирбәтеп үтсен иде. Һәм өянке яфрагын Койган кебек алдыма, — Сөйгәнемнән җылы хат Китерсен иде миңа. Аңласын иде җаным Җылы карашын аның Һәм дуслыгын иптәше Никадәр сагынганын. Өянке кочагында Һәм тын күләгәсендә Ял иткән кебек шулай Чәчәкләр тирәсендә — Сөйгәнем йөрәгеннән Дәрт алам мин, кабынам. Шуңар күрә мин аны Шулай өзелеп сагынам. Җиңеп, эшләп һәм яшәп Үтәргә тормыш юлын Миңа һава шикелле Кирәк аның дуслыгы. Шуңа менә мәхәббәт Һәм чын дуслык хакында Шигырь яздым өянкем Күләгәсе астында. Өй артымда өянкем Яз килүгә кинәнде. Мине сөеп, үз итеп Баш ияргә өйрәнде. Март,"
"Урман Балачакта бергә җиләк җыйган Урман буйлап үтә юлыбыз. Без китәбез инде, дус каеннар, Йә, хәзергә хуш-сау булыгыз! Үкенечкә, шаять, калмагандыр, Күп буйладык, урман, буеңны! Нарат башларына үрмәләдек, Имән төпләренә сыендык. Талдан талга күчеп, куышып йөрдек, Ботакларга басып тирбәндек, Күпме уен, күпме җыр өйрәндек, Бар да, бар да сагынып сөйләрлек. Урман безне юаш ана төсле Иркәләде: кызу көннәрдә Күләгәләп торды өстебездән, Ышыклады, яңгыр килгәндә. Җыр җырласак, дәртле җырларыбыз Кабатланды аның телендә. Яшеллегең, яшьлек җырың белән Сакланырсың, урман, күңелдә!.. Канат чыккан үсмер кошлар төсле, Без очабыз инде еракка, Акыл үсте. Хәзер тар ояда Тик ятуы ят та, оят та. Без укыйсы фәннәр, без эшлисе Данлы эшләр безне көтәләр. Ахры, дәртләр безне, канат булып, Башкалага алып китәрләр. Балачакта бергә җиләк җыйган Урман буйлап үтә юлыбыз; Без китәбез инде, дус каеннар, Йә, хәзергә хуш-сау булыгыз! Җылы якка очырып кошчыкларын Ялгыз калган төсле, моңаеп, Артта калды урман. Һәр аерылу Читен була микән шулай ук?! Моңайма син, урман!.. Гаҗәпмени Аерылуы синнән кошыңның?! Үз гомереңдә азмы бала кошны Канат биреп шулай очырдың?! Моңайма син, синең горур даның Һәм син кичкән җилләр, давыллар Син очырган дәртле кошларыңның Җырларында ерак яңгырар!"
"«Кояш нурын сөйгән гөлчәчәктәй…» Кояш нурын сөйгән гөлчәчәктәй, Ялкынланып сине сөйдем мин. Беләм, ләкин сине сөюченең Беренчесе түгел идем мин. Кояш ялгыз бик күп чәчәкләргә Назлап, сөеп нурын өләшә… Ул шулай да, ләкин мин ирексез Башкалардан сине көнләшәм. Булмаса иде җирдә бернәрсә дә, Булмаса иде башка билгеләр, Булсак иде бары икәү генә: Синең нурың белән мин генә."
"Һәдиягә Әллә ничек кенә үтте гомер, Пыскып янган төсле яшәдек… Ялкынланып сөйдек күңелебездән, Ә очрашсак, сүз дә дәшмәдек. Әллә ничек кенә булды дуслык, Бер-беребезне өзелеп яраттык… Ә үзебез көчле күңелебезне Азапладык, бирми азатлык. Бусы артык, бусы ярамый дип Киртәләдек яшьлек хисләрен!.. Без сизмәдек кайнар яшьлекләрнең Җил шикелле җитез искәнен!.. Инде хәзер менә борылып карыйм, Үкенечле үткән гомерләр!.. Нинди гаебе бар соң тойгыларның? Ник бикләнгән болай күңелләр?.."
"«Күз яшьләрем кипкән инде…» Күз яшьләрем кипкән инде, Кулда көчем беткән инде, Куй, йөрәгем, янма артык, Җитәр инде, җитәр инде! Бөтенләйгә кипкән инде Хәзер минем күз яшьләрем, Бөтенләйгә беткән инде Тирә-янда иптәшләрем. Ышанычсыз өмет белән Көнем шулай үтәр инде, Бик күп яндың, калдыр, йөрәк, Җитәр инде, җитәр инде!"
"II. Хуш, акыллым!"
"Тупчы анты Тынычлыкны саклап, корыч тубым, Чикне сүзсез озак күзәттең. Вакыт җитте, сиңа сүз бирелде, Әйт нәфрәтен бөек йөрәкнең. Мисез Гитлер белми башка телне, Кан һәм сөрем – теле төбендә. Сөйләшергә калды аның белән Хәзер бары туплар телендә. Хәтфә кырлар, сезнең өстегездән Без үтәбез чабып, ашкынып, Яудырырга фашист яуларына Тубыбыздан ядрә ташкынын. Бу ядрәдә канлы фашизмга Үч-нәфрәте совет халкының, Гитлер койган кан һәм күз яшьләрен Чагылдыра алсу ялкыны. Бу ядрәгә кушып койган эшче Йөрәгенең тирән ачуын. Шул ачуга тончык, явыз Гитлер, Җиткән инде синең шашуың!.. Тубым күзен сиңа туры төбәп Атам, әйдә, ояң көл булсын! Танкларыңның явы тар-мар килсен, Балчык белән гәүдәң күмелсен! Син агызган каннар, кискән тәннәр, Сабыйларның ачы яшьләре — Барысы өчен шушы ядрә булсын, Үч кылычының мәгърур яшьнәве. Хаклык сүзе булып, фашист күген Ярып үтсен ядрәм, ялтырап. Батарея хәзер, прицел шул ук, Бир команда, иптәш лейтенант! Ялкын телең белән әйт Гитлерга Хөкемеңне, тубым, үкереп, Хәшәрәтнең битенә, бу – халыктан Булсын соңгы утлы төкерек. Яшен булып яшьнәр минем ядрәм, Болыт булып каплар төтене; Шул төтендә эреп күккә очар Теткәләнгән фашист көтүе!"
Соңгы көрәшкә
"(Җыр) Талаучылар килде ил чигенә, Бәхетебезне тартып алырга. Күтәрел, ил, дошман өеренә, Соңгы көрәш, соңгы давылга! Ут ачыйк дошманнар явына Корыдан, диңгездән, һавадан! Соңгы кат без чабыйк тамрына, Торырлык булмасын яңадан! Тезел сафка, халык, якты бәхтең Чәчәк аткан илне сакларга. Явыз Гитлер башын бәреп ватсын Корычтан нык безнең сафларга. Ут ачыйк дошманнар явына Корыдан, диңгездән, һавадан! Соңгы кат без чабыйк тамрына, Торырлык булмасын яңадан! Мул башаклы алтын кырыбызга Комсыз дошман кулын сузмасын! Алтын бодай, татлы бал урнына Авыз итсен ачы кургашын. Ут ачыйк дошманнар явына Корыдан, диңгездән, һавадан! Соңгы кат без чабыйк тамрына, Торырлык булмасын яңадан! Үлемен тапсын фашист безнең кулдан, Соңгы хөкем шушы аңарга: Без яудырган туплар ялкынында Төтен булып очсын һавага. Ут ачыйк дошманнар явына Корыдан, диңгездән, һавадан! Соңгы кат без чабыйк тамрына, Торырлык булмасын яңадан!"
"Әйдә, җырым! Җырым, синдә минем гәүдәләнде Илне сөйгән йөрәк тибешем. Җырым иде антым: «Яшәсәм дә, Үлсәм дә тик туган ил өчен!» Ал кояшлы бәхет бакчасында Чәчәк аткан нәфис гөл төсле, Сугарылып халкым назы белән, Җимешләнеп җырым җитеште. Чагылдырды җырым шат илемдә Данлы, иркен, рәхәт яшәүне. Чишмә төсле җырым тамчысыннан Яшь күңелләр үсте, яшәрде… Килде фашист… Дуңгыз борны белән Керде җимереп илем капкасын. Эшкә җикте бөтен Европаны Ваткан, кискән канлы балтасын. Вакыт җитте… хәзер ярты юлда Куеп торып тыныч эшемне, Багышларга Ватан сугышына Үземне һәм каләм көчемне. Аргамагым, әйдә, канатлан да Җил булып оч сугыш кырына. Җырым утын корыч сөңге итеп Мин күтәрдем хәзер кулыма. Каләмемне салдым юл сумкама, Автоматым тактым аркама. Фашистларга каршы пуля һәм җыр Бил каешымда бергә саклана. Җыр таратса эфир дулкынына Илнең данлы хезмәт тавышын, Фашистларның хәзер баш очында Бомба булып җырым ярылсын!.. Яңгыра, җыр, хаклык байрагының Утлы сүзе булып һавада. Канатландыр җиңү дәрте белән Йөрәкләрне кырда, калада. Әйдә, җырым, безгә вакыт җитте, Сугыш кырын айкап үтәргә. Кара җанын тетеп фашизмның, Үләксәсен ташлыйк этләргә. Әйдә, җырым, батыр җиңү дәртен Алып керик ялкын эченә. Мин калмасам җирдә, син калырсың Һәйкәл булып үлмәс эшемә. Август,"
"Чулпанга Постта торып бүген таң аттырдым, Чулпан йолдыз калыкты, нурланып. Чулпан кызым шунда күз алдыма Килеп басты, сузып кулларын. Киткән чакта, кызым, нигә шулай Күзләремә әрнеп карадың? Сиздеңмени әткәң йөрәгенең Синең янда өзелеп калганын? Сиздеңмени синнән аерылуның Үлем төсле ачы булганын?.. Сиздеңмени синнән аерылганга Әткәң күңеле шулай тулганын?.. Тәрәзәдән озак карап бардым, Шәүләң торды күзем алдында. Син янгансың икән йолдыз төсле, Нурың сибеп гомрем таңында. Әниең белән кызым – сез икегез Тормышымның нуры идегез. Сокланырлык матур тормыш безгә Бүләк иткән иде илебез. Фашист керде басып җиребезгә, Аркасына асып балтасын… Ул яндыра, вата илебезне, Ничек шуңар түзеп ятасың?.. Киттем, кызым, якты бәхтебезне Бирмәс өчен фашист кулына; Егылсам да алга егылырмын Киртә булып дошман юлына. Мин саклармын йөрәк каным белән Илемне һәм сезне, аппагым! Шатланырмын күреп һәр таң саен Үз илемдә Чулпан калыкканын. Мәңге сүнмәс минем каным белән Җиргә туган якты Чулпаным; Сиңа биреп йөрәк тибешемне, Мин гүремдә тыныч йоклармын. Ян, йолдызым, якты нурларыңда Чагылдырып минем гомерне!.. Синең бәхтең өчен һич сызланмый Каршы алам көлеп үлемне… Хуш, аппагым, алсу таң атканда, Нурлар сибеп Чулпан калыкканда, Мин кайтырмын сиңа, җиңү даным — Автоматым булыр аркамда. Без аталы-кызлы кавышырбыз, Яшь аралаш көлеп, шатланып, Һәм карарбыз илдә давылдан соң Матурланып ал таң атканын. август,"
"Хуш, акыллым!"
"(Әминәгә истәлек) Хуш, акыллым, соңгы сәламемне Юллыйм сиңа җилләр аркылы. Барсын сиңа кайнар сәлам булып Йөрәгемнең сүнмәс ялкыны. Киткән чакта Казан Кремле Магнит төсле тартты уемны. Син балконнан мине яулык болгап Озатасың төсле тоелды. Син торасың төсле миңа карап, Аерылганга бераз көенеп; Хыялымда сине соңгы кабат Суырып үптем, яшькә төелеп. Киттем, дускай, кайнар өмит белән, Дошман явын җиңеп кайтырга. Батырларча каты сугышырга, Тап төшерми изге антыма. Бик күңелле булыр җиңеп кайтып, Бил кысышып җылы күрешү; Өмит, җаным, болай шәп шәбен дә, Ләкин… сугыш уен түгел шул!.. Хуш, акыллым, әгәр кайталмасам, Яраланып юлда егылсам, Йөрәгемдә саклап ялкыныңны, Акрын-акрын тәнем суынса, Хуш, акыллым! Соңгы минутта да Мин уйлармын синең турыңда; Уйлар минем туңган күкрәгемне Җылытырлар синең куеныңда. Соңгы кабат назлап үбүеңне Мин тоярмын салкын ирнемдә, Син татлы су миңа эчергән күк Авыр сулап яткан җиремдә. Йолдызларга карап, мин сагнырмын Күзләреңнең җылы карашын. Җилләр сыйпар синең кулың булып Күкрәгемнең тирән ярасын. Ахыр чиктә синең саф сөюең Җиңеләйтер үлем газабын, Илемне һәм сине сөюемне Каным белән җиргә язармын. Киттем, дускай, якты бәхтебезне Бирмәс өчен ерткыч кулына. Егылганда алга егылырмын, Киртә булып дошман юлына. Татлы булыр йокы… Тормышымны Батырларча бирсәм ил өчен, Тормыш дустым – синең йөрәгеңдә Дәвам итсә йөрәк тибешем. Хуш, акыллым! Соңгы сәламемне Юллыйм сиңа җилләр аркылы. Барсын сиңа кайнар сәлам булып Йөрәгемнең сүнмәс ялкыны. сентябрь,"
Дуска истәлек
"Латыйф Әмирханга Син нарядка киттең, әллә ничек Бик күңелсез булды син киткәч; Сагынырсыңмы син дә шулай, беркөн Киткәнемне минем ишеткәч?! Бергә татып фронт кыенлыгын, Аерылмаслык булып дусландык. Аерылмыйча бергә фронт кичеп, Муенын борсак иде дошманның. Исән йөреп, җиңеп илгә кайткач, Бик күңелле булыр күрешү! Ут эчендә үзем шуны уйлыйм, Күңел дисәң инде күңел шул. Үлем белән яшәү арасында Үткән шушы кызу көннәрне Бер сагынып искә алырбызмы, Әллә тәнне туфрак күмәрме? Бу тормышны бөек Ватан өчен Туры килсә җиргә салырга, Сагынырсыңмы шагыйрь дускаеңны Казан аша үткән чагында?! Кан-ут кичеп дуслык ныгыттык без, Бу дуслыктан көчле нәрсә бар? Беребез өчен беребез үләчәкбез, Безне аерып камап алсалар. Әйдә, дустым, илнең күзе бездә, Ялкын булып керик ялкынга! Без ант иттек илдән киткән чакта Җиңүчеләр булып кайтырга. Сентябрь,"
Окоптан хат
"Гази Кашшафка Кадерле дус! Кайнар йөрәгемдә Дәрт кабызган җылы хатыңны Укыдым да, тотып мылтыгымны, Кабатладым изге антымны. Мин кечкенә кеше, тар окопта Кечерәям булыр тагын да. Ә шулай да бөтен дөнья бүген Урын алган минем аңымда. Тар окобым — чиге капма-каршы Ике көчнең, ике дөньяның. Хәл ителә анда кешелекнең Киләчәге, якты идеалы. Сизәм, дускай, бөтен халыкларның Күзе хәзер безгә караган. Йөрәккә көч, кулга сәләт өстәп, Сәлам ява һәрбер каладан. Сизәм, анда айлы төннәр буе Йокламыйча ана җеп эрли, Фронттагы батыр улларына Җылы бияләйләр хәзерли. Сизәм, кызлар – безнең иркә дуслар, Станокка кушып йөрәген, Гранаталар ясый безнең өчен, Сындырырга дошман терәген. Балалар да, «Тимур командасы» Төзеп, безнең капка төбендә Киңәшәләр ятим семьяларга Ничек итеп булышу турында. Тәүлек буе чыкмый заводтан Эшли безгә Лондон эшчесе, Менә кайда дуслык тойгысының Иң тирәне һәм иң көчлесе!.. Юк, мылтыгым, синең утың белән Мин сакламыйм бары үземне, Мин кабатлыйм Гитлер бандасына Халкым кушкан җавап сүземне. Күңел тоя, илнең көчле тавышы Яңгырый һәрбер мылтык атуда. Күңел тоя, миңа терәк булып Бөек халкым тора артымда. Ничек туңсын йөрәк, тоеп тәндә Шул халыкның йөрәк җылысын!!! Ничек сүнсен өмет, сизеп илнең Җиңү утын, кайнар сулышын!!! Канат җәеп үлем куркынычы Торган саен окоп алдымда, Мин көчлерәк тоям ирек тәмен, Яшәү дәртен кайнар канымда. Күзләрдә яшь, беләм, алар горур Яшәү хисе белән яшьләнгән. Нәрсә артык җирдә, илне саклап Тар окопта батыр яшәүдән!!! Рәхмәт, дустым, салкын чишмә төсле Татлы сүзең җанга көч бирде, Илдәге дәрт, ирек, яшәү хисен Хатың аша миңа күчерде. Кил, дускаем, шушы хат аркылы Саубуллашып кайнар үбешик. Соңгы теләк: Җиңеп фашизмны, Якты илдә тагын күрешик. Октябрь,"
"Госпитальдән Яраландым… Дошман танкларының Юлын бүлеп окоп кырында Ярылганда көчле гранаталар, Мин хәлсезлек сиздем кулымда. Каным тамган соңгы гранатамнан Күтәрелде ялкын бураны. Канлы үчем дошман машинасын Кара ялкын булып урады. Ярым ауган танкның ялкынында Җиңү данын күреп илемнең, Акрын-акрын җуйдым мин аңымны Һәм… кочаклап яттым җиремне… Госпитальдә хәзер мин… Шулай да Син борчылма, тормыш юлдашым! Соңгы тамчы каным тамса тамсын, Тик антыма таплар кунмасын! Зур эшме соң кулым яралану, Авыр сулый үпкәм һаваны, Йөрәк кысыла әрнеп, чөнки бүген Туган илем авыр яралы. Яраланды ерткыч тырнагыннан Туган илнең бөек йөрәге. Күмерләнеп анда пыскып ята Украина иле өйләре. Аналарның, сабый балаларның Күз яшьләре юа җирләрне. Кара упкын суыра шат илемнең Хезмәт сөйгән батыр ирләрен. Илемдәге бәхет таңын каплап Агыла кара кан-яшь болыты. Шулай булгач, ничек тынсын йөрәк, Ничек сүнсен аның бу уты?! Зурмыни соң минем кул ярасы, Илем яшен сыккан чагында. Йөз фашистка җитәр көч бар әле Йөрәгемдә, калган канымда. Юкка фашист, җирдә тамып калган Каным күреп, үзен юатты. Бу сугышта ул бит минем кулдан Ун офицер башын югалтты. Юк, яралы түгел мин, канымны Очкын итеп сиптем дошманга. Бел, каннибал, сиңа туры килер Җир астында бездә кышларга. Сез, докторлар, тизрәк төзәтегез Бу яңлышып ләккән яраны. Ил чакырган чакта зур көрәшкә, Мин соң читтә кала аламмы!!! Син борчылма, Минем йөрәк дустым! Яраланган бу дип кайгырма! Син ил өчен кайгыр, Ватан хисе Суынмаган булсын каныңда. Әрәм итмә миңа күз яшеңне, Син бир илгә аның ялкынын. Терелсен дә, диген, минем егетем, Җиңеп кайтсын, диген, акыллым! Ил! Алдыңда синең мин ант итәм, Шаһит булсын кулым ярасы: Гитлер явын тар-мар итми торып, Якты күрмәс күзем карасы! Октябрь,"
"Каска Сугышчының күңеле чуер түгел, Юк, димәгез, бездә кайгыру. Була кайчак хәтта сөеп кигән Киемнән дә читен аерылу. Фронт кичтем, саклап ялкын көчен Йөрәктә һәм талмас кулымда, Кызыл йолдыз баскан корыч каскам Ятып калды окоп кырында. Алда урман… Дошман шул урманнан Безгә каршы шыксыз ут ачты. Күк белән җир буй-буй дулкынланган Кызыл тасма белән тоташты. Күзәтергә теләп дошман кырын, Мин күтәргән идем башымны, Шул секундта ике зәһәр пуля Яньчеп үтте корыч каскамны. Беләм… алда немец снайперы, Ул мушкага мине утырткан. Ирек бирми ике секундка да Күтәрергә башны окоптан. Мин каскамны салдым; җайлап кына Куйдым аны окоп алдына. Фашист хәзер аңа автоматтан Тырышып-тырышып пуля яудыра. Юк, егетем, юкка азапланма, Күп калмады инде гомерең, Мин күзәттем аның поскан урынын Һәм күтәрттем күккә күмерен. Күп тә үтми мәгърур «ура!» тавышы Яңгырады урман буенда. Тик… яньчелгән, ярым ватык каскам Ятып калды окоп кырында. Ул яраксыз хәзер… Тик шулай да Мин күңелдә сиздем кайгыру, Читен икән, дуслар, сөеп кигән Киемнән дә кайчак аерылу. Кием генә түгел, ул көч булып Ватан сугышына кушылды. Мин онытмам, саклап тормышымны, Җиңү биргән җансыз дустымны. октябрь,"
"Иншәр сеңелгә Мин онтырмын, бәлки, Минзәләне, Аның салкын, ефәк карларын. Тик онтылмас синең каш астыннан Сүзсез генә көлеп каравың. Килгән саен синең эшчәнлеккә Исем китеп карый идем мин. Юк, яшермим, сине гаҗәп уңган Матур сеңлем итеп сөйдем мин. Мине назлап, җылы почмагына Алган сезнең тату семьяда Мин үзләштем якын туган булып Азатка да, Иншәр, сиңа да. Бу кечкенә йортта нихәтле эш Үтә синең җитез кулыңнан; Шигырь түгел, роман язар идем Синең уңган эшең турында. Бик аз гына бушап торганда да Син кулыңа китап аласың. Исем китә, Иншәр, ничек шулай Армый-талмый эшли аласың?! Мин карыйм да кайчак эчтән генә Уйлап куям, юләр шикелле: Кызың булса булсын Иншәр күк, дим, Эшкә уңган, төскә сөйкемле. Сокланырлык матур чәчәк булып Атып килә синең яшьлегең; Яшьлегеңнең көчле яшен булып Теләр идем илдә яшьнәвен. Хуш, акыллым, авыр, канлы елда Таныштык без, үтеп барышлый. Китәм саклап кайнар йөрәгемдә Сезгә булган татлы сагышны. Исән кайтсам, тагын күрешербез, Ә кайтмасам… җырым сагынсын! Сине сөйгән шагыйрь абыеңны Җыры белән искә алырсың. ноябрь,"
Минзәлә истәлеге
"(Дусларча шаяру) Хуш, Минзәлә, синдә кунак булдым Бик аз гына, үтеп барышлый; Шуңар күрә нәни шаярулы Бу җырымны сиңа багышлыйм. Исән калсын миннән урамнарың, Урам баскан карың, бозларың. Бер лейтенант күрсә, акылыннан Шаша торган иркә кызларың. Исән калсын кызылармеец күрсә, Күкрәгенә кысып орчыгын, Мышык-мышык кына елый торган Бала җанлы карчык-корчыгың. Исән калсын шаян малайларың, Беләм, алар «сугыш» уйныйлар. Усалрак этне «Бу – Гитлер» дип, Чыбык белән тотып кыйныйлар. Исән калсын тагын таш морҗалы, Градуслы сыра заводың. Гаеп итмә инде, бераз булды, Тулгалады сыра савытым. Нишлисең бит, көяз кыз шикелле Басып тора завод кырыңда. Шулай булгач, ничек язмый түзим Ак күбекле сыраң турында. Исән калсын киноң, театрың, Карт артистың – данлы Шункарың*, Тик, ахрысы, хәзер театрны Аз уйный ул, каһәр сукканың! Исән калсын шаулы базарларың Һәм куырган тәмле симәнкәң. Исән калсын сусыз-парсыз мунчаң, Баскыч-баскыч коры эләүкәң. Исән калсын «клуб» дип аталган, Ягылмаган «конюшняларың». «Зиләйлүк» кә танго бии торган Сырлы-мырлы барышняларың. Тик әйтегез, азрак бу клубны Җылытсыннар иде киленнәр, Юкса, моны «котып» диеп белеп, Ак аюлар гына килерләр. Исән калсын эленеп-салынып торган Почмактагы пәрәвезләрең; Күзен-кашын буяп, кияү күзләп, Азап чиккән зәңгәр күзләрең. Беләм, кызлар, сезне куркытмыйдыр Ирен өчен буяу юклыгы; Беләм, беләм, сезне куркытадыр Минзәләдә кияү кытлыгы!.. Чынлап әйтәм, кияү – «мөһим нәрсә». Указ сезне мактап тормас бит! Кияүгә дә чыкмый, бала тапмый Йөрсәң, әйдә, түлә процент! Ярый, дуслар, кызу көннәрдә дә Шаяргалап шулай көлешик. Сау булыгыз, Ватан сугышында Җиңеп кайтып, исән күрешик! Ноябрь,"
"Нәрсә эшләдең? Тик бер бурыч хәзер ил алдында: Тар-мар итеп дошман көчләрен Илдән куу… Иптәш, ә син бүген Фронт өчен нәрсә эшләдең? Тик бер бурыч: бронь йодрык белән Фашизмның азау тешләрен Коеп бетерү… Әйт, син бүген менә Фронт өчен нәрсә эшләдең? Кара болыт булып ил өстендә Канлы кулы йөри фашистның. Уйладыңмы шушы шакшы кулны Ничек бергә кисеп ташлыйсын? Күбрәк танк, туплар, гранаталар, Миномётлар кирәк фронтка, Син заводта эшләп чыгарышны Күтәрдеңме шундый муллыкка? Күбрәк ит, икмәк, кием кирәк Фронттагы сугышчыларга. Чыгардыңмы өлеш хезмәтеңнең Җимешеннән өлеш шуларга? Син җиңүгә, беләм, ышанасың, Чын күңелдән шуны телисең. Тик ышанып кына көтеп ятсаң, Җиңү үзе кайчан килер соң? Хезмәт белән тизләт син илеңнең Бу сугышта җиңеп чыгуын. Бөтен эшең фронт өчен булсын, Шунда булыр ватанчылыгың. Тик бер бурыч хәзер ил алдында: Тар-мар итү дошман көчләрен, Ә син, иптәш, әйтче, бүген менә Фронт өчен нәрсә эшләдең? декабрь,"
"Суык бабай Суык бабай, кил безгә Яңа ел бәйрәменә, Чыршы әйләнәсендә Җыр җырлап әйләнергә. Ефәк кушак билеңдә, Көмеш балта кулыңда. Зифа буйлы бер чыршы Үсеп утыра юлыңда. Балтаң белән чыршыны Кисеп аудар чанаңа. Ул киенеп, ясанып Килсен безнең арага. Уенчыклар, бүләкләр Безгә тагын алып кил… Соңга калма, бабакай, Атлап түгел, чабып кил. Сиңа тагын бар әле Бер әйбәт теләгебез. Шуны уйлап ашкына Безнең яшь йөрәгебез. Син бу төнне, давыллы Җилләреңә атланып, Бар дошман окобына, Ятмасыннар мактанып. Борыннарын, битләрен Җилең белән уеп ал, Аякларын туңдырып, Яңакларын суеп ал… Кызыл Армия белән, Суык бабай, икегез, Шул фашистның-явызның Явын тар-мар итегез. Кышкы салкын буранда Бар да туңып катсыннар, Безнең туптан мәңгегә Җир астында ятсыннар. Фашист беткәч, без тагын Рәхәт яши башларбыз. Киләсе ел чыршыны Азат илдә ясарбыз. декабрь,"
"Дан Фашистларның сафын тар-мар итеп, Яртысыннан күбен юк итеп, Килеп кердек, туган авыл халкын Җиңү дәрте белән җылытып. Шатлык белән тулды җимерек өйләр, Кабындылар сүнгән учаклар. Бер карт әби мине, елый-елый: – Улым… – диеп алды кочаклап. Күңел тулды кинәт, Шатлык яше Томалады ике күземне. Шул минут мин илнең иң бәхетле Егете итеп сиздем үземне. Нинди зур дан — Штык очың белән Себереп илдән Гитлер шакшысын, Алып килү шлем йолдызыңда Кол халкыңа ирек чаткысын! Февраль,"
Җиңү
"(Этюд) Күтәрелә җирдән күксел төтен, Танклар үтә, урам шаулатып. Кыекларда кыю лачын булып Кызыл байрак җәя канатын. Хәлсез карчык кызылармеецны Кочаклаган, үкси шатлыктан. Трофейлар саный старшина, Шат елмаю йөзен яктырткан. Чагылдырып Гитлер Германиясе Язмышының шомлы шәүләсен, Аунап ята җирдә йөзәрләгән Немец солдатының гәүдәсе. Февраль,"
"Яз Уянды иртән палата, Яз исе белән тулып. Сестра керде, кояшның Беренче нуры булып. Кулында аның суланган Мимоза букетлары. Елмаеп карый аңарга Палата егетләре. – Яз килде, — диде шаян кыз. — Бу – сезгә яздан бүләк! Бүз тургай сайрый һавада, Сезгә нык саулык теләп. Ә беләсезме, егетләр, Язны бит бу якларга Сез китердегез данлыклы, Җиңүле байракларда. Сез кичә немец явыннан Арчыган җирдә бүген Гөрләвек гөрли, мимоза Елмаеп ачкан гөлен. Тезлешеп безгә һавадан Кайта кыр үрдәкләре. Кайталар картлар, балалар, Дәрт тулы йөрәкләре. Шатлыклы хәбәр тагын шул: Чигенә немец һаман. Ул ташлап качкан урында Яшәрә урман, алан… Шатланып көлде егетләр, Яшь кызга иркәләнеп, Тәмле яз һавасы белән Тутырып үпкәләрен. Һәркайсы сизде күңлендә Яшь кызның җылы назын Һәм җиңгән азат иленең Өр-яңа тормыш язын. Февраль,"
"Европада яз Канга батып, калын кар астында Калган илләр, инде терлегез!.. Фашист кышын туңган тәнегездә Шактый озак сынап күрдегез!.. Мондый кышны әле һичбер әкият, Һичбер тарих белми торгандыр. Анабыз-Җир, ярты үлек булып, Беренче кат болай туңгандыр. Фашист җиле искән җир күгәрде, Гөлләр сулды, сулар тындылар. Кояш нуры сүнде, сайрар кошлар Күктә сайрап очмас булдылар. Фашист итеге эзен салган җирдә Тормыш тынды, үлән үсмәде. Кан һәм сөрем каплап зәңгәр күкне, Җиргә тамчы яңгыр төшмәде. Фашист кергән өйдән үлек чыкты, Фашист йөргән юлдан кан акты. Балалардан фашист учак якты, Карчыклардан ялкын ялатты. Мондый кышны әле һичбер әкият, Һичбер тарих белми торгандыр. Кеше рухы, бәлки, йөз гасырга Беренче кат болай туңгандыр. Һәр караңгы төннең ал таңы бар, Һәрбер кышның кайнар язы бар. Әй… Европа, синең килер язың Безнең байракларга язылган. Фашист кышы ярты үлек иткән Ятим илләр, инде терлегез!.. Көнчыгыштан сезгә яз китерә Ал кояшлы безнең илебез. Һәр француз, чех һәм поляк сизә Ул кояшның якынлашканын, Аның нуры белән кеше терелеп, Аягүрә торып басканын. Яз кошлары очып табигатьне Уяткан күк Дунай буенда, Җиңү сүзе килә Мәскәүдән Өмит нурын сибеп юлында. Тиз килер яз… Фашист тырнагында Азап чиккән илләр кузгалыр. Ташу булып агызып алып китәр Гитлер кышын Дунай бозлары. Миллион күздән тамган күз яшьләре Ташкын булып агар бу язда; Миллион йөрәктәге нәфрәт уты Кояш булып янар бу язда. Миллион күңелдәге өмит, теләк Чәчәк булып атар кырларда. Ал чәчәге булып яңа язның Кызыл байрак балкыр кулларда. Европаны авыр йокысыннан Уяткан иң көчле чаң булып, Җир шарында даһи Сталинның Бөек чакыру тавышы яңгырый. Февраль,"
"Яшь Аерылганда, кайнар сөю белән Суырып үптең минем йөземнән; Ике генә тамчы яшең тамды Яңагыма уйчан күзеңнән. Бу тамчылар, күңел серең булып, Йөрәгемә тирән сеңделәр. Мин ныгыттым илне саклау антын Синең кайнар күз яшең белән. Изге яшең илнең үч һәм нәфрәт Уты булып үсәр күңелдә. Ядрә итеп аны мин атармын Дошманнарга сугыш кырында. Үч ялкыны, көчле янгын булып, Фашистларның йортын камасын! Ачылыгын халкым күз яшенең Дошман шунда татып карасын!.. Февраль,"
"Туганлык Украина, минем туган илем — Татарстанның туган апасы! Яраланган лачын кошы булып, Кан эчендә аунап ятасың. Вәхши немец үтте синең көләч Кырларыңны таптап, яндырып. Хатын-кызларыңны мыскыл итеп, Улларыңны үксез калдырып. Топольләрең немец балтасыннан Яраланып, җиргә аудылар. Сокланырлык зифа шәһәрләрең Каберлеккә охшап калдылар. Пычратырга халкың мәхәббәтен Тартынмады кулы палачның, Ул хурлады таптап Днепрда Изге каберен бөек Тарасның. Син кичердең чиксез авыр кайгы, Тез чүкмәдең ләкин җиңелеп. Коллык сөймәс көчле йөрәгеңдә Үч тойгысы янды илереп. Иң коточкыч нурсыз көнеңдә дә Ялгызлыкны ләкин белмәдең. Син һәр минут сиздең үз кулыңда Көчле кулын кардәш илләрнең. Татарстан – синең туган энең, Дуслык антын эштә ныгытты. Йортсыз калган ятим улларыңны Кайнар кочагында җылытты. Ата булды үксез балаларга, Кием бирде киемсезләргә. Көн-төн койды корал заводында, Уртак дошман муенын өзәргә. Ул чакырды батыр егетләрен Синең кырлар буйлап үтәргә Һәм, дошманны куып Днепрдан, Туганнарны азат итәргә. Җилдәй оча җитез акбүз атта Ак тун кигән татар егете. Чын туганлык анты – йөрәгендә, Байрагында – җиңү өмете. Бер ананың туган балалары, Ташкын булып, бергә кузгалдык. Һичкайчан да һичбер көч алдында Җиңелмәс бу изге туганлык. Март,"
"Немец солдатына Сугыш белән килдең безнең җиргә, Вәхшәт, золым безгә китердең. Илебезнең тыныч өйләренә Комсыз ерткыч булып сикердең. Нинди шәфкать булсын хәзер сиңа!.. Үз башыңа алдың кылчыңны!.. Каның белән, куркак җаның белән Түлә инде хәзер бурчыңны. Март,"
"Яз шатлыгы Яз елмаер тиздән, урманнарда Ак каеннар яфрак ярырлар. Чәчәк атар шомырт, бакчаларда Сандугачлар таушы яңгырар. Син, таратып җилдән чәчләреңне, Үткән чакта урман юлыннан, Гөлҗимешләр сиңа баш иярләр, Тик… яныңда синең мин булмам. Минем юлда – тирән ут базлары, Чәнечкеле тимерчыбыклар, Күктә оча ялкын канатларын Кага-кага чуен сыерчыклар. Кояш нурын каплап, бомба шартлый, Гөл урынына – сөрем, кан исе. Иртәнге чык булып, яз үләнен Юа монда ал кан тамчысы. Мин кайчакта куе төтен аша Ал кояшка карыйм сокланып, Чәчләремә сөртәм язгы таңның Гөлгә кунган көмеш чыкларын. Күңлем үсә минем, яз исеннән Тәмле хыял белән исерәм. Ал кояшлы алтын язым булып, Син төшәсең минем исемә. Безнең җиргә немец алып килгән Золым, вәхшәт безне аерды. Киттем синнән, штык очым белән Таратырга бу зур кайгыны. Бу коточкыч кара хәшәрәтне Үз канына батырып, юк итеп, Илгә кайтсам җиңеп тулар иде Бар теләгем, барлык өметем. Җир тазарса фашист шакшысыннан, Капламаса сөрем кояшны!.. Хаккым булыр шунда масайсам да, Җиңеп алдым, диеп, бу язны!.. Бик күңелле булыр, упкын кичеп, Сиңа кайту, янып, атлыгып, Менә ул, дип, минем җиңеп алган Алтын язым, бәхтем, шатлыгым! Март,"
"Төш Мин хәл җыям бары сине уйлап, Йокламыйча үткән кичемдә. Йоклыйм диеп җиргә башым куйсам, Син буласың минем төшемдә. Нәкъ иртәнге аксыл томан төсле, Син киләсең актан киенеп Һәм сөйлисең нидер акрын гына, Колагыма минем иелеп. Битләремнән сөеп иркәлисең, Чәчләремнән сыйпап тарыйсың. Һәм нигәдер, кинәт авыр сулап, Күзләремә минем карыйсың: «Җаным… – дисең. — Ә мин сине көтәм, Кайтырсың бит тиздән яныма? Кайтырсың бит җиңү куанычын Җиткерергә сөйгән ярыңа? Мин бүләкләр сиңа әзерләдем, Бар бүләктән артык бүләгем — Төн йокламый сине сагнып көткән, Ярсып типкән керсез йөрәгем…» Мин уянам… Ләкин аерылалмыйм Тәэсиреннән серле төшемнең, Сизәм төсле җылы, йомшак кулын Чәчләремдә якын кешемнең. Белсәң иде, җаным, шундый тәмле Һәм үкенечле була уяну. Син бит минем авыр гомремдәге Татлы төшем, якты хыялым… Сагынам, ничек сине беренче кат Кочагыма алып исердем, Ничек мине кысып күкрәгеңә, Ал ирнеңнән ялкын эчердең, Ничек мине кайнар кочагыңда Иркә бала төсле тирбәттең, Ничек илнең якты тормыш язын Үз итәргә мине өйрәттең. Мин, тормышны өзелеп сөйгән өчен, Мылтык алып киттем сугышка. Мин, дошманның канлы сөягеннән Сукмак салам азат тормышка. Көт, акыллым, тиздән мин кайтырмын, Бар вәхшәттән илем арынгач Һәм күгендә бөек Туган илнең Җиңү таңы балкып кабынгач! Син алырсың мине кочагыңа, Элеккечә назлап үбәрсең. «Бүләгем шул сиңа… ал мине…» – дип, Күзләремә карап көләрсең. Нинди бәхет… Керсез намус белән Каршылавы язын күңелнең. Мондый бәхет, мондый сөю өчен Үләргә дә каршы түгел мин. Март,"
"Кыз үлеме Йөз яралы кызылармеецны Алып чыкты сугыш кырыннан. Яраларын бәйләп, һәркайсына Су эчерде ул үз кулыннан. Яңгыр төсле, җиргә пуля яуды, Мина очты күктән, котырып. Ә ул кырда йөзнең берсенең дә Ташлап калдырмады мылтыгын. Тик… йөзенче кабат барышында Екты аны мина аяктан. Чагылдырып аның йөрәк канын, Иелделәр данлы байраклар. Менә ята ул кыз носилкада, Җил иркәләп үбә чәченнән. Болыт төсле куе керфекләре Зәңгәр күзен аның яшергән. Ярым ачык юка ал ирнендә Катып калган тыныч елмаю. Әйтерсең лә нидер сөйли-сөйли Көлемсерәп аңын җуйган ул. Йөз тормышны кабзып, кинәт кенә Үзе сүнгән бу яшь гомернең Даны яшәр, чиксез батырлыкка Рухландырып йөз яшь күңелне. Бу йөрәктә яшьли тынган яшьлек, Көн тудырган ал таң шикелле, Дошманнарга үлем, ә үзенә Мәңге үлмәс яшәү китерде. Апрель,"
III. Моабит дәфтәрләре
"Кыз җыры Мин озаттым аны сугышка, Йөрәгемнең сүнмәс кояшын. Мин озаттым аны сугышка, Мәхәббәтем булсын юлдашы. Авыр булды аннан аерылу, Ни әйтсәң дә күңел күңел шул! Авыр булды миңа аерылу, Рәхәт булыр кайткач күрешү! Артык аңа барлык бүләктән Минем аны сөеп сагынуым, Артык миңа барлык бүләктән Батырлыгы белән саулыгы. Июнь,"
Хат
(Җыр)
"Сугыштан тынган арада, Каләмне манып карага, Хат язар идем сезгә. Их, кызлар, уңган сеңелләр, Хат язар идем сезгә. Сез кушып җырга хатымны, Телгә алсагыз атымны Урамда, өегездә. Их, кызлар, уңган сеңелләр, Урамда, өегездә."
"Без дошманны илдән куып, Оясын көл итми торып, Өйгә кайтачак түгел. Их, кызлар, уңган сеңелләр, Өйгә кайтачак түгел. Кайтмасак та яныгызга, Без булсак җырларыгызда, Шатланыр иде күңел. Их, кызлар, уңган сеңелләр, Шатланыр иде күңел."
"Без булсак илнең телендә, Дәрт үсә безнең күңелдә, Көч арта беләкләрдә. Их, кызлар, уңган сеңелләр, Көч арта беләкләрдә. Ирешербез тиз теләккә, Без булсак сезнең йөрәктә, Сез безнең йөрәкләрдә. Их, кызлар, уңган сеңелләр, Сез безнең йөрәкләрдә. Июнь (?),"
"Кичер, илем! Кичер мине, илем, синең бөек Исемең белән килеп сугышка, Данлы үлем белән күмалмадым Бу тәнемне соңгы сулышта. Юк, мин сине тузан бөртегедәй Сансыз гомрем өчен сатмадым. Волхов шаһит: изге сугыш антын Соң чиккәчә керсез сакладым. Мин курыкмадым өстән яңгыр төсле Яуганда да туплар, ядрәләр, Каушамадым кан һәм үлек белән Тулганда да тирә-әйләнәм. Алда, артта, уңда һәм сулымда Киселсә дә юлым; күкрәгем Яраланып канга төренсә дә, Көчсезләнеп, мин яшь түкмәдем. Мин алдымда күрдем шыр сөяктән Котылгысыз үлем шәүләсен. Кил син миңа, үлем, бары гомрем Коллык белән төгәлләнмәсен! Мин түгелме дуска хат язучы, «Борчылма, – дип, – тормыш юлдашым, Соңгы тамчы каным тамса тамсын, Тик антыма таплар кунмасын!» Мин түгелме шигырь утым белән Ант итүче канлы сугышта? «Үлемгә, – дип, – ачы нәфрәт белән Елмаермын соңгы сулышта». «Соң чиктә, – дип, – синең мәхәббәтең Җиңеләйтер үлем газабын, Илемне һәм сине сөюемне Каным белән җиргә язармын». «Тыныч булыр йокы, тормышымны Бирсәм, – диеп, – туган ил өчен». Ышан, илем, шушы ант сугарды Йөрәгемнең соңгы тибешен! Язмыш көлде, үлем кагылмыйча Үтте яннан, минем тирәләп. Нишлим, нишлим, соңгы минутымда Пистолетым итте хыянәт! Чаян чага үзен соңгы чиктә, Бөркет ярдан түбән ташлана. Мин соң бөркет түгел идеммени, Баш ияргә шуннан башкага! Ышан, илем, шундый бөркет идем Мин дә соңгы минут килгәндә, Әзер идем, мәгърур канат җәеп, Ташланырга ярдан түбәнгә. Нишлим, сугыш дустым-пистолетым Соңгы сүздән кинәт баш тартты. Богау салды дошман кулларыма Һәм хурлыклы юлдан атлатты. Тоткынлыкта хәзер мин… һәр көнне Көн чыгышын комсыз күзәтәм. Шигырь булып чыга үч ялкыны Яраланган лачын йөрәктән. Көн чыгышы дуслар кулындагы Байрак булып көн дә кызара. Белмисез лә, дуслар, тоткын күңел Күкрәктәге җәрәхәттән түгел, Канлы үчтән шулай кыза ла! Тик бер өмит: кара август төне Илтер мине шунда җитәкләп. Өстен килер түбән әсирлеккә Үч һәм илгә керсез мәхәббәт. Тик бер өмит, дуслар: сезнең сафта Табар соңгы көрәш теләген. Яраланган, ләкин тар коллыкка Баш имәгән керсез йөрәгем. Июль,"
"Яулык Аерылганда, миңа йөрәк дустым Бүләк итте ефәк яулыгын; Мин ярама яптым ул яулыкны, Басар өчен агышын канымның. Кан табыннан куе кызыл төстә Яулык минем йөрәк турында, Сөйли миңа аның җылы назы Һәм ялкынлы сөюе турында. Мин чикмәдем, дускай, бер карыш та, Батырларча алга атладым. Яулык шаһит: сине һәм илемне Йөрәк каным белән сакладым. Июль,"
"Ирек Кая гына башым куйсам да, Кайгы талый йөрәк итемне. Кич ятсам да, иртә торсам да, Әллә нәрсәм җитми шикелле. Аяк-кулым бөтен бөтенен, Буй-сынның да сизмим кимлеген, Бар нәрсәм дә җитә җитүен, Җитми бары иркем – хөрлегем. Үзем теләп йөртер булмагач, Юк аягым минем, юк кулым. Нәрсә соң ул, иркем булмагач, Бар булуым белән юклыгым. Атам-анам юкта, илемдә, Әйтегез, мин ятим идемме? Мин югалттым дошман җирендә Анамнан да якын илемне. Мин кол монда, йортсыз-ирексез, Ирексез һәм илсез – мин үксез. Атам-анам булган булса да Булыр иде урным бусага. Булыр идем һаман мин ятим, Тик таланган этләр миңа тиң. Алтын иркем, азат тормышым, Кая очтың киек кош булып? Ник очмады соңгы сулышым Шунда бергә, сиңа кушылып? Белдем микән ирек кадерен Хөр чагында, дуслар, элек мин? Татып авыр коллык җәберен, Инде белдем тәмен ирекнең! Шатландырса язмыш күңелне, Кавыштырып ирек-сердәшкә, Багышлармын калган гомерне Ирек өчен изге көрәшкә. Июль,"
Тик булса иде ирек
(Җыр)
"Карлыгач булса идем, Канат кагынса идем, Җидгән йолдыз батканда, Чулпан йолдыз калыкканда, Туган илем, якты өем, Очып сиңа кайтыр идем, Сызылып таңнар атканда."
"Йә булсам алтын балык, Ак дулкыннарын кагып, Ярсып дәрья акканда, Ташып ярдан ашканда, Таң сөмбелем, нечкә билем, Йөзеп сиңа кайтыр идем, Күлне томан япканда."
"Булсам җитез аргамак, Көмеш ялымны тарап, Таң җилләре искәндә, Үләнгә чык төшкәндә, Чулпан кызым, таң йолдызым, Чабып сиңа кайтыр идем, Гөлләр хуш ис сипкәндә."
"Юк, барсыннан да элек, Тик булса иде ирек, Кылчым булса кынымда, Карабиным кулымда, Сине саклап, туган җирем, Мин ирләрчә үләр идем Данлы сугыш кырында."
"Урман Кояш батты күптән, ә мин һаман, Авыр уйлар тулы күңелдә, Күз алмыйча күрше урманнардан, Басып торам ишегем төбендә. Бу урманда, бәлки, партизаннар Кичке ашка учак яккандыр. «Бабакай» ның батыр егетләре Разведкадан йөреп кайткандыр. Партизан «Т», бәлки, төнге яңа Кыю эшкә план корадыр. Аның утырып кылыч кайраганын Ишеткәндәй була колагым. Урман, урман, мине синнән аера Чәнечкеле тимер коймалар. Аерса да тәнне, коллык сөймәс Мәгърур күңлем өчен юк алар. Күңелем оча, урман, буйларыңда Сукмагыңны барлый, тикшерә. Кич ятсам да, иртә уянсам да, Синең дәшкән тавышың иштелә. Урман, урман, мине син чакрасың, Наратларың җилдән тибрәтеп. Син шаулыйсың, миңа канлы үч һәм Соңгы көрәш җырын өйрәтеп. Урман, урман, миңа чиксез авыр Бу хурлыклы түбән әсирлек! Әйт син миңа, илдәш дусларымны Кайсы почмагыңа яшердең? Урман, урман, мине илт син шунда Һәм корал бир минем кулыма! Үләр идем аклап йөрәгемнең Керсез антын сугыш кырында. Июль,"
"Кызыл ромашка Иртәнге таң нурыннан Уянды ромашкалар. Елмаеп, хәл сорашып, Күзгә-күз караштылар. Назлады җил аларны, Тибрәтеп ак чукларын. Таң сипте өсләренә Хуш исле саф чыкларын. Чәчкәләр, кәефләнеп, Җай гына селкенделәр. Һәм кинәт шунда гаҗәп Бер яңа хәл күрделәр. Ерак түгел моңаеп Утыра ромашка кызы, Тик чуклары ак түгел, Кан шикелле кып-кызыл. Ромашкалар бар да ак, Аерылмый бер-береннән; Ничек болай берүзе Ул кызылдан киенгән? Әйттеләр: «Син, сеңелкәй, Ник үзгәрдең? Нишләдең? Нигә кызыл чукларың? Нидән алсу төсләрең?» Әйтте кызыл ромашка: «Төнлә минем яныма Ятып батыр сугышчы Атты дошманнарына. Ул берүзе сугышты Унбиш укчыга каршы; Чигенмәде, тик таңда Яраланды кулбашы. Аның батыр ал каны Тамды минем чукларга. Минем кызыл күлмәгем Бик ошады Чулпанга. Егет китте, мин калдым Канын саклап чугымда, Көн дә аны сагынып Балкыйм мин таң нурында». Июль,"
Сандугач һәм Чишмә
(Баллада)
"Таң атып, нурлары Үпкәндә кырларны, Чишмәләр, күлләрне Һәм калын урманны, Сандугач, уянып, Канатын кагына Һәм карый ашкынып Тын урман ягына. Ул якын сердәше Чишмәне сагына; Таң кошын юксынып, Чишмә дә зарыга. Сихерле тормышы Бу ике гашыйкның Кабынды мәхәббәт Утында яшьлекнең. Бәйләде аларны Ялкынлы саф сөю; Саф сөю алдында Нечкәреп баш ию. Һәр иртә Сандугач Чишмәдә коена. Бу аңа чиксез зур Дан булып тоела. Иркәли таң кошын Зөбәрҗәт тамчылар. Әйтче, бу күрнешкә Сокланмый кем чыдар?!"
"Таңнарның берендә Иркә кош – Сандугач Уянып карангач Һәм канат кагынгач Килде тиз сердәше Чишмәгә… Тик аның Кайгылы моң баскан Чәчәкле буйларын. Чишмә тын: ул көлми, Тибрәнми, селкенми, Акбүз таш өстендә Тамчылар сикерми. Болганып каралган Көмештәй саф суы; Уйлары таралган, Йөрәге ярсулы. Сандугач аптырап Сорашты дусыннан. Һәм әйтте сердәше Дип: «Кичә шушыннан Үтте ил дошманы, Яшеренеп яр буйлап, Минем саф, шифалы Суымны агулап. Канечкеч, юлбасар, Ул кача артыннан Аны нык күзәтеп Килгән яшь батырдан. Ул белә батырның Инешне кичәсен Һәм, сусап, минем саф Суымны эчәсен. Ул эчкәч, агудан Шул минут үләчәк. Ә дошман котылып, Талап көн күрәчәк. Әйт, нишлик, сердәшем? Әйт, нишлик, акыллым? Ничек соң коткарыйк Илебез батырын?» Сандугач аз гына Уйланып торды да Җанланып эндәште Чишмәгә тын гына: «Кайгырма, күз нурым! Ул килсә эчәргә, Коткарам мин үзем, Мин беләм нишләргә!»"
"Килде ил батыры Мылтыктан, кылычтан, Йөрәге һәм анты Катырак корычтан. Илгә саф мәхәббәт Ярсыта йөрәген, Дошманны юк итү Аның бар теләге… Ул арган, алҗыган, Татып яшь ачысын, Ах, әгәр булсачы Бер генә тамчы су! Ул күрде Чишмәне, Төште тиз атыннан; Әлсерәп үзәген Көйдергән ялкыннан. Ул теләп эчәргә Чишмәгә омтылды. Шулвакыт Сандугач Сайрарга тотынды. Ул сайрый, Егетнең Алдына ук кунып, Ул сайрый, нәрсәдер Сөйләгәндәй булып. Ул сайрый ялкынлы Саф сөю турында Һәм сөйгән йөрәкнең Ярсуы турында. Ул мактый көрәштә Кабынган тормышны, Дан белән суланган Иң соңгы сулышны. Ул мактый дустына Бирелгән күңелне, Ул сөйли сөюнең Җиңгәнен үлемне. Ул сөйли чын дуслык, Турылык турында, Нинди көч бу кошның Ялкынлы җырында! Тик Егет аңламый Телен таң кошының, Тойса да йөрәге Хисләрен дусының; Серле җыр иң нечкә Кылларын күңелнең Чиртсә дә, ул сизми Килгәнен үлемнең."
"Эчәргә дип Егет Чокырга иелә Һәм кипкән иренен Чишмәгә тигерә. Шулвакыт кош аның Ирененә сугыла; Бер тамчы эчә дә Чишмәгә егыла. Сөйгәне куенында Соңгы кат талпынгач, Шат, мәгърур һәм батыр Җан бирә Сандугач. Ә Чишмә, чайкалып, Ярларга ташлана. Урнында тик көйгән Кап-кара таш кала. Яшь Егет аз гына Торды да инештә, Таң калып бу серле Һәм гали күрнешкә, Чишмәне калдырып, Атына атланды. Юлбарыс шикелле, Дошманга ташланды. Ул сизде күңлендә Иң гали хисләрнең Өр-яңа көч белән Кабарып үскәнен. Ул улы хөр илнең Һәм бөек атаның, Ялкынлы йөрәктән Ул сөя Ватанын. Яшәде ул сөеп, Һәм үләр беркөнне Нәкъ мәгърур Сандугач Һәм Чишмә шикелле. Июль,"
"Кошчык Чәнечкеле тимерчыбык белән Уратылган безнең йортыбыз. Көне буе шунда казынабыз, Әйтерсең лә тирес корты без. Кояш чыга койма аръягында, Күрше кырлар нурга коена. Тик нигәдер аның нуры безгә Тими үткән төсле тоела. Ерак түгел урман, кыр… Кемнеңдер Ишетелә чалгы кайравы. Кичә шуннан бер кош очып килеп, Шул коймага кунып сайрады. Чакырсам да, кошчык, Син бу йортка Үзең теләп очып кермәссең. Керә күрмә, безнең кан-яшь йотып Интеккәнне үзең күргәнсең. Сайра безгә шушы нәләт төшкән Койма аша гына булса да, Шунсы да бит безгә зур юаныч, Җырларыңнан күңел тулса да. Син очарсың, бәлки, минем илгә, Син ирекле, җитез канатлы. Тик әйт, кошчык, Синең минем янга Бу килүең соңгы кабатмы? Соңгы кабат булса тыңла, кошчык, Соң теләген мәгърур җанымның: Оч син илгә нәфрәт һәм мәхәббәт Җыры булып тоткын шагыйрьнең. Ук шикелле үткен канатыңнан, Таң шикелле якты җырыңнан Таныр сине халкым: «Бу, – дип, – аның Соңгы җыры көрәш кырыннан. Чәнечкеле чыбык бәйләсә дә, — Дип, – шагыйрьнең аяк-кулларын, Бер көч тә юк җирдә богауларлык Аның кайнар йөрәк моңнарын». Оч син, кошчык, көчле җырым булып, Шушы сиңа соңгы теләгем. Тәнем калсын монда, (Нәрсә ул тән?) Барсын илгә минем йөрәгем. Август,"
"«Үткәндә кичергән…» Үткәндә кичергән Кайгылар, газаплар Барсы да онтыла, Барсы да җуела. Төн үтеп, күңелле Көн тугач, азактан Берсе дә булмаган Шикелле тоела. Аһ, ләкин онтылмый Гомергә, гомергә Электә татыган Шатлыклар, рәхәтләр — Яндырып йөрәкне, Саклана күңелдә Кадерле минутлар, Бәхетле сәгатьләр. Сентябрь,"
"Авыру сызмалар Җиңәр, ахры, мине юләр үлем, Мин суыктан, беттән, ачлыктан Үләрмендер шулай, мич башында Туңып үлгән төсле карчыклар. Хыялландым ядрә давылында Батырларча сугышып үләргә… Юк, булмады, сукыр лампа төсле Калдым инде пыскып сүнәргә. Юкка чыкты бик күп теләкләргә, Күп эшләргә булган өмитләр. Юкка яздым: «Көлеп үләрмен!» – дип, Юк, үләсе килми, егетләр! Күпмени соң әле эш кыйраттым, Күпмени соң әле яшәдем?! Хәзергедән бик күп файдалырак Булыр төсле алда яшәвем. Татымадым элек мин һичкайчан Мондый көчле, мондый әрнешле Йөрәктәге дәртне һәм нәфрәтне, Мәхәббәтне, үчне, сагышны! Әле сиздем кеше йөрәгенең Шундый көчле яна алганын. Аһ, үкенеч, ләкин бу ялкынны Мин илемә бирә алмадым. Үлеммени безгә үкенечле, Халкың өчен булса үлемең? Күтәралмыйм, дуслар, мин хурлыгын Ачтан шулай егылып үлүнең. Мин яшәргә телим бирер өчен Илгә соңгы йөрәк тибешен. Үлгәндә дә әйтә алсам иде, Үлдем, диеп, туган ил өчен! Сентябрь,"
"Сыра залында Озак йөргәч урын алмаштырып, Килеп ләктем сыра кибетенә… Шушыннан да ипле урын булмас Безнең ише бистә егетенә. Элек, бәлки, актык җитмеш тингә Мин бер чәркә сыра эчкәнмен. Хәзер, көн дә калып, төбен чүмерәм Һәр бушаган калын мичкәнең. Монда көнгә йөзләп мичкә бушый, Башым җитми минем шунсына: Кем эченә шулай сыеп бетә Йөз мичкәдән аккан бу сыра? Ничек җитсен башың, үз эчеңдә Ул мичкәнең төбе күпергәч, Кубар төсле башың биеп йөргәч, Битең, борының кызып бүртенгәч? Кемнәр генә булмый безнең залда: Артист, шагыйрь, күмер сатучы, Композитор, кассир йә бухгалтер, Йә шундыйны читтән атучы. Киткән чакта кайсын озатасың, Назлап, сыйпап, мактап, иркәләп. Ә кайберсен куып чыгарасың, Якасыннан тотып, типкәләп. Әйтмә инде, төрле хәлләр була, Үз-үзеңнән кайчак куркасың! Бер җирдә юк мондый кайнап торган Кеше белән шешә боткасы. Әнә… утыра анда бер директор, Өстәлендә – унлап шешәсе. Сәгать саен аның эче үсә, Сәгать саен шиңә кесәсе. Менә артист… кичә ул туп-туры Безнең залдан керде сәхнәгә, Чалма киеп чыгып, «Ревизор» да Бөтен илгә булды мәсхәрә. Яшел күзле мәшһүр шадра шагыйрь Бездә яза бөтен шигырен, Гонорары белән шул шигырьнең Каплый бара сыра чыгымын. Композитор беркөн безнең залда Операга куйды апара, Биш литрны көн дә өсти бара — Апарасы һаман кабара. Кассир Гыймай кичә бездә булды, Госбанктан кайтып барышлый, Бүген күрдем үзен милициядә, Борыны төшкән, йөзе сагышлы. Айныталмый кичә бер юанны Тәкать корды, тәмам җан чыкты, Кич хатыны килде, аны эзләп, Бер карауда ирен айнытты. Без загстан кимме? Әле менә Беркөн бездә шундый хәл булды: Бер кыз белән егет кушылдылар, Бер ир белән хатын аерылды. Кунак булды беркөн парикмахер. Һәм шул көнне минем кунагым Сосиска дип ялгыш кисеп алган Бер мескеннең борынын, колагын. Шул көнне үк үзе борынсызны Алып килеп безгә сыйлады. Шунсы кызык, теге борынсызы: – Ник белмәдем кадерен син җанкайның Моңарчы! – дип үксеп елады. Әйтерсең лә борыны, колаклары Туйдырганнар аңа тәмамән. Әйтерсең лә, борынын кисеп, аны Ул коткарган бик зур бәладән. Пекарь тапты кичә трубкасын Безнең залда икмәк эченнән. Аны үзе, бездән эчеп кайтып, Ул икмәккә кушып пешергән. Бер пожарник, бездән исреп кайтып, Каланчага менеп йоклаган, Каланчада шул көн пожар чыккан, Ләкин беркем набат сукмаган. Һәм каланча янган. Икенче көн Пожарникны эштән куганнар. Сыра шул ул! Әле минем белән Шундый бер хәл булды, туганнар! Нәфсем төшеп, калын бер мичкәнең Өстен ачып эчтем чүмечләп. Егылганмын мичкә эченә үк, Чүмеч саны булгач унөчләп. Лоцманы күк баткан пароходның Йоклаганмын мичкә эчендә, Колач җәеп сыра диңгезендә Йөзеп йөрим, имеш, төшемдә. Уяттылар мине, айныттылар, Җавап алган төсле иттеләр. Һәм якамнан ипләп тоттылар да Итек белән артка типтеләр. Инде хәзер сыра заводына Керергә дип йөрим чамалап, Керә калсам, болай юләр булмам, Үз турымда сатмам яманат. Мин мичкәнең хәзер өстен ачмам, Кадак белән төбен тишәрмен Һәм, авызыма нечкә салам кабып, Артка гына посып эчәрмен. Сентябрь,"
"Шагыйрь Төн утырып шагыйрь шигырь язды, Ак кәгазьгә тамды яшьләре. Тышта давыл иде; бертуктаусыз Күк күкрәде, яшен яшьнәде. Җил, ишектән кереп, өстәлдәге Кәгазьләрне чәчте, туздырды. Аннан, чыгып тышка, йөрәк яргыч Ачы тавыш белән сызгырды. Тау-тау булып дәрья дулкынланды, Яшен сукты калын имәнне. Эчпошыргыч шомлы тынлык басты Тирәдәге карсак өйләрне. Тик төн буе шагыйрь бүлмәсендә Ут балкыды көннән яктырак. Давылланып, аның йөрәгеннән Ак кәгазьгә хисләр актылар. Шагыйрь торды тынып таң алдыннан, Язганнарын җыйнап яндырды. Үзе китте чыгып… Җил басылды, Давыл тынды, ал таң кабынды. Төн утырып шагыйрь нәрсә язды? Нинди хисләр аны ярсытты? Язганнарын биреп җил иркенә, Таңда үзе кая ашыкты? Сез сорагыз аны исәр җилдән, Яшеннәрдән, дулкын тавыннан; Һәм сорагыз ямьсез төнне куып, Таң тудырган көчле давылдан. Октябрь,"
"Аерылу Читен дә соң артык һичбер вакыт Күрешмәсне сизеп аерылу; Мәхәббәт һәм дуслык җир йөзендә Булган чакта бөтен байлыгың. Мәхәббәт һәм дуслык җебе белән Багланганда керсез күңелләр, Бер-берсеннән башка бар мәгънәсен Югалтканда җирдә гомерләр, Кинәт кенә ачы язмыш җиле Аера сине якын дусыңнан. Соңгы тапкыр үбү һәм күз яше Чыкмый аннан мәңге исеңнән. Күпме булды минем якын дуслар, Күпме иде сөйгән иптәшем. Калдым ялгыз, саклап яңагымда Һәркайсының кайнар күз яшен. Белмим, тагы нинди упкыннарда Мин чайкалып шулай йөзәрмен. Тик һәркайчан сулган яңагымда Соңгы яшен дусның сизәрмен. Күп татыдым җирдә мин ачысын Үзәк өзгеч авыр сагышның. Елатып һәм кайнар үбештереп, Дустым белән, язмыш, кавыштыр! Айлар түгел, еллар… авыр хәсрәт Тавы булып торды йөрәктә. Бер минутлык күрешү бәхете белән Инде, язмыш, мине бүләклә! Октябрь,"
"Дару Кыз авырды, тәне ут шикелле, Сулгып-сулгып тибә йөрәге. Гаҗиз калды доктор, авыру кызга Бер дару да файда бирмәде. Яткан чакта авыру түшәгендә, Авыр төшләр белән саташып, Ачылды да ишек, юл киеменнән Кайтып керде кызның атасы. Маңлаенда батыр яра эзе Һәм билендә поход каешы. Еллар буе кызны зарыктырды Шул атаның йөрәк сагышы. Таныш йөзне күреп, кыз елмайды: «Әти!» – диеп, аңа үрелде. Шул төнне үк йөздән тире чыкты, Кызу кайтты, тәне сүрелде. Гаҗәпләнмә, доктор, күреп кызның Дару эчми кинәт савыгуын. Белмәдеңме җирдә «сөю» дигән Иң куәтле дәва барлыгын! Октябрь – ноябрь (?),"
Кылыч
Кылыч белән кергән —
"Кылычтан үләр. Александр Невский – Аягыңда, егет, күн итек, Көмеш саплы кылыч билеңдә. Аргансыңдыр авыр юл үтеп, Кунып китче минем өемдә! Төреп сине ефәк юрганга, Йоклатырмын назлап, иркәләп. Кан, яшь белән җирне юарга Өлгерерсең әле иртәгә!.. Зифа буйлы купшы әфисәр Яшь хатынның сүзен ишетте. Гайрәтләнеп көяз башкисәр Каты ябып керде ишекне. – Чибәр хатын, сине яраттым, Кем син үзең, белмим исмеңне… Табып китер тавык, аракы! Җәй урныңны, чишен өстеңне! Хатын, суеп, тавык пешерде, Аракысын салып эчерде. Майлы күзле майор бу сыйдан Кәефләнде, тәмам исерде. Кадрен белеп юмарт бу өйнең, Ул тарттырды итек кунычын. Салып бирде аннан мундирын, Көмеш саплы матур кылычын. Майор ятты, юан корсаклы. – Йә, ач, – диде, – миңа кочакны! Сузып аңа ялан кылычны, Хатын әйтте аңа шул чакны: – Син хурладың минем җиремне, Син үтердең минем иремне… Инде тагын йөрәк хисемне Калҗа итеп сиңа биримме? Килешсә дә кылыч билеңә, Көтмә бүген ярдәм корычтан! Кылыч белән кердең илемә, Үлемең булыр шушы кылычтан. Шуннан хатын сузып яткырды Бу котырган камыр батырны. Көмеш сабына кадәр кылычны Йөрәгенә аның батырды. – Сый җитәрлек булды тилегә! Тыпырчынма, майор, тынычлан! Кылыч белән кердең илемә Һәм үлемең булды кылычтан. Октябрь – ноябрь (?),"
"Ишек төбендә Үтеп барам шулай урам буйлап, Парадныйда күрәм: бер бала Звонокка үрелә, буе җитми, Аптырагач карап уйлана. Мин балага киләм: – Әллә, – димен, — Звонокка буең җитмиме? – Җитми шул, – ди. – Кая, үзем басыйм. Бернеме, – дим, – әллә икеме? – Биш, – ди. Басам. Шуннан бала әйтә: – Абзыкай, син нинди йөрәкле! Әйдә качыйк хәзер, хуҗа чыкса, Икебезгә дә бирер кирәкне! Декабрь,"
"Кол Ул, куркып, дошманы алдында Калтырап күтәрде кулларын. Сугышның иң кызган чагында Ташлады кулыннан коралын. Дошманы, сүгенә-җикренә, Кулларын каерып бәйләде. Өстенә тау хәтле йөк төяп, Камчылап тылына әйдәде. Ул бара, кан юа җилкәсен Камчы һәм дошманы йөгеннән. Шәм кебек төз буе нишләсен? Көянтә шикелле бөгелгән. Кешелек сыйфаты бу чакта, Әйтегез, бармы бу мескендә? Аягы, куллары һәм хәтта Җаны да хуҗасы иркендә. Юк сиңа кешечә көн итү, Бикләдең син гомер юлыңны… Дошманың алдында, егетем, Бер куркып күтәргәч кулыңны, Йә сугыш син яклап хаклыкны, Йә сайла кызганыч коллыкны. Беренче юл нинди данлыклы, Икенчесе нинди хурлыклы. Гыйнвар,"
"Хәдичә Күрше кызы Хәдичә, Шулай гадәттәгечә, Озак йөреп бакчада, Кичегеп кайтты кичә. Каравылчы карт аның Ишетмәгән кайтканын. Шуңа күрә ачмаган Хәдичәгә капканы. Капкада – тимер йозак, Хәдичә көткән озак. Тышта кунып булмый бит, Булса да гәрчә йөз ак. Ахры, кызга уй керә, Төнлә белән кем күрә? Күп тикшерми Хәдичә, Койма аша сикерә. Кайтып керә йортына, Кайткач бар да онтыла. Тик, кадакка эләгеп, Юбка гына ертыла. Ул көн соң дип ямамый, Аны-моны карамый. Иртән китә хезмәткә, Кичегергә ярамый. Әле дә кичә соң кайтып, Йоклаган кырын ятып; Күрше карчык эшенә Чак җибәргән уятып. Менә бара ул, кара! Юбка гына чайкала. Исе китеп, хатын-кыз Юбкага карап кала. Икенче көн ни күрәм? — Бер елыйм да бер көләм. Урам тулы хатын-кыз, Бар да ертык юбкадан. Күрче, күршем теккәнче, «Мода» дип көн үткәнче, Бар да ерган юбкасын Бот төбенә җиткәнче! Әй Хәдичә, Хәдичә! Кичегеп кайтып кичә, Нинди эшкә чуалдың — Яңа мода чыгардың. Кызлар, төнлә йөрмәгез! Коймадан сикермәгез! Тагын әллә ни ертып: «Мода», – дия күрмәгез. февраль,"
"Томаулы гыйшык Егет чагым; үлеп гашыйк булдым Контордагы бер яшь матурга. Шагыйрьләрчә әйтсәк, гыйшкым минем Чәчәк атты кышкы салкында. Гөнаһ шомлык! Кышкы салкын белән Томау төште беркөн борынга. Һәм томаулы килеш киттем шулай Кыз чакырган махсус урынга. Утырабыз икәү; мин яулыкны Калдырганмын онтып өемдә. Ә борын нәкъ төпсез кое кебек, Сәгать саен литр кимендә. Нишлим инде, тәмам гаҗиз булдым, Сүз әйтергә хәтта тилмерәм. «Җаным!» дим дә «һач» дип бер төчкерәм, «Сөям!» дим дә борын сеңгерәм. Ансы бер хәл, бәлки, төчкерми дә Утырыр идем тавышсыз гына. Гашыйкларча авыр сулыйм дисәм, Ямьсез итеп борын сызгыра. Бәла икән, дуслар, томау белән Гыйшык арасында тартышу! Кочакла да кызны, син әйт, имеш: «Мин… һаптечү, сине… һаптечү!» Утыра торгач, ахры, мин, дәртләнеп, Тотып кызның ике кулыннан, Бер кызык сүз әйтеп көлгән идем, Чыкты куйды куык борыннан. Куык кунды барып кыз борнына, Кыз аптырап битен каплады. Мин дә сиздем шунда, мескен гыйшкым Кызган куык төсле шартлады. Кыз торды да кинәт, әйтте миңа, Еламады үзе, көлмәде: «Сөям, диеп, кызга үрелгәнче, Сөрт борыныңны, егет, элгәре!» Кызым китте, мин дә шул гарьлектән, Түзалмыйча йөрәк януга, Ни кызык бар миңа яшәүдән дип, Аптекага киттем агуга. Ярсый-ярсый бардым, һәм һич бушка Булмады бу минем баруым. Алып кайттым өйгә аптекадан Бик куәтле… томау даруын. Мин күрмәдем артык мәгъшукамны, Томау бетте, гыйшкым онтылды. Көчле булды дару, егет күңеле Ике чирдән бергә котылды. Яшьлек үтте, инде картаелды, Яшим хәзер читтә, ышыкта. Теләсәм дә хәзер ләкми миңа Бер томаулы гына гыйшык та. Март,"
"Бүреләр Кешеләр сугыша, кан коя, Киселә меңнәрчә гомерләр. Төн буе, улашып, якында Иснәнеп йөриләр бүреләр. Күпме кан, күпме яшь ат ите! Ялтырый бүренең күзләре. Бит моны төн буе атышып Тураган кешеләр үзләре. Бүреләр башлыгы карт бүре, Исереп кешеләр канына Йөргәндә, сискәнеп туктады Бер авыр яралы янына. Яралы ыңраша, саташа, Каенга терәгән башкаен. Кызганып егетне, җил белән Тибрәнеп сыкрана ак каен. Кызганып егетне, елыйлар Миләүшә һәм лалә чәчәге. Тәгәри үләнгә чык түгел, Гөлләрнең гөнаһсыз яшьләре. Карт бүре егетне иснәде, Аптырап күзенә карады. Һәм кинәт, нидәндер сискәнеп, Бер читкә тайпылды яралы. Яралының зәгыйфь сулышы Бәрелде бүренең борнына. Юк, бүре тимәде, сак кына Борылып юнәлде юлына. Таң белән килделәр кешеләр, Күрделәр яралы егетне. Яртылаш ул тайган исеннән, Шулай да яшәве өмитле. Кешеләр егетнең тәненә Кыздырып шомполлар бастылар. Туйганчы җәфалап, соңыннан Ялгыз ак каенга астылар. Кешеләр сугыша, кан коя, Киселә меңнәрчә гомерләр. Төн буе, улашып, якында Иснәнеп йөриләр бүреләр. Бүреләр, аһ… ләкин бүреләр Бу кадәр үк ерткыч түгелләр. Март,"
"Бер кызга Кызык кына булды бу очрашу, Син ерактан, мин дә ерактан. Ә күптәнге якын танышлар күк Кул кысыштык икәү йөрәктән. Исмемне дә юньләп белмисеңдер, Үзең шундый сөеп карыйсың. Йөрәгемнең язгы гөлләр төсле Саф булуын сиздең, ахрысы. Безнең гомер тулы һәр ваклыкка, Эчпошыргыч ямьсез бушлыкка; Нәрсә җитә менә шундый матур, Шундый керсез, кайнар дуслыкка! Нәрсә җитә синең күзләреңнең Ялкыныннан шулай кабынып Яшәү, җирдә гомер ахрынача Назлы карашыңны сагынып. Мин үзем дә белмим, нәрсә безне Бәйләде соң аера алмаслык?! Без сөйләшеп түгел, серебезне Күз карашы белән аңлаштык. Шундый назлы, гади күз карашын Шагыйрь йөрәгеме аңламас? Сөяксез тел кайчак алдаса да, Күз карашы, җаным, алдамас. Еллар үтеп, тагын бер очрашсак, Яшерә алмый шатлык яшемне, Мин, кулыңны кысып, чын күңелдән: – Сердәшем! – дип, сиңа дәшәрмен. Аерса да безне язмыш җиле, Алып китеп сине еракка… Киңәшем шул: җирдә иң кадерле Бу дуслыкны, бәгърем, югалтма! Тик бер теләк: сөю уты белән Канатланса иде күңелләр. Сөю дымын эчеп бер тамырдан, Чәчәк атса иде гомерләр. Ашкынулы сөю ялкынында Үтсә иде яшьлек вакытлар. Әйтче, бәгърем, миңа җир йөзендә Шуннан артык нинди бәхет бар?! Май,"
"Бакчачы Бик уңган безнең бакчачы бабай, Яше үзенең туксанда бугай. Ул кояш белән бергә кузгала, Көрәген ала, җиңен сызгана. Түтәлләр казый, гөлләр утырта, Алмагачларның башларын кырка. Түтәлне тутырып үсә җиләкләр, Нәркиз, миләүшә, сөмбел һәм мәкләр. Язын бакчага кайталар кошлар, Безнең кадерле канатлы дуслар. Бигрәк күңелле май башларында, Каеннар яфрак ярган чагында. Шул чакта бабай кинәт яшәрә, Талларга карап, күзе яшьләнә. Бу таллар беркөн үсеп җитәрләр — Яшьләр бакчаны мактап үтәрләр. Үлсә дә беркөн безнең бакчачы, Һәр яз яшәреп яшәр бакчасы. Шаулар сагынып дусты карагай, Нинди бәхетле бакчачы бабай! Май – июль (?),"
"Гашыйк һәм сыер Мин чәчәкләр җыйдым, сөеклемә Бәйләм итеп бәйләп китердем. Күрсен иркәм аның кулдалыгын, Йөрәгемнең, бәхтем, иркәмнең. Аһ, ни гарьлек, кызым чәчәкләрне Тәрәзәдән тышка ыргыткан. Ә аларны сыер ашап киткән… Ничек түзим үлми хурлыктан! Гашыйк сүзен сыер ишетте дә Гаҗәпләнеп башын селкеде: – Исем китә, – диде, – бу гашыйкка, Карап торсаң, кеше шикелле! Аңламыйча, ахмак, эшнең төбен, Нигә шулай кыза, тузына? Мин ашасам аның чәчәкләрен, Сөт бирәм бит сөйгән кызына. Минем сөттән аның йөзе алсу, Минем сөттән – таза, сөйкемле, Тәне йомшак, аның тешләре ак, Яңа сауган сөтем шикелле… Уйга калды гашыйк… – Чын да, – диде, — Ник тиргим мин бу сөтбикәне? Ул бит көн дә, кырдан үлән җыеп, Каймак белән сыйлый иркәмне! Азык булсын гөлем сыерына, Мин теләмим артык һичкемне! Миңа шул да бәхет, әйдә, иркәм Каймак итеп эчсен гыйшкымны… Һәм юанды гашыйк… Хәзер көн дә Чәчәк җыеп чишмә буенда, Кызга түгел, китереп чәчәкләрне Ул ашата икән сыерга. Май,"
"Назлы сөяркә Шаһзадәнең иркә сөяркәсе Әйтте беркөн назлап сөйгәнен: – Мине сөйсәң үтер туганыңны, Китер ватып яңак сөяген. Мәхәббәттән аңын җуйган егет, Кызның күндәм колы шикелле, Үтерде дә сөйгән ир кардәшен, Баш сөяген кызга китерде. Кыз сөякне тутырып агу салды Һәм егеткә бирде: – Эч! – диде. Егет эчте… Гыйшык аның өчен Бер тылсымлы, серле көч иде. Дөнья, дөнья… Ул да, чын күңелдән Аны өзелеп сөйгән өченме, Яшьлегемнең кипкән сөягенә Салып миңа агу эчерде. Август (?),"
"Соңгы җыр Җир йөзе шундый киң, Күңелле һәм якты! Тик төрмәм караңгы, Ишеге йозаклы! Күктә бер кош оча Югары, югары! Мин ауныйм идәндә, Кулларым богаулы. Тышта бер гөл үсә, Яңгырга коенып; Мин кибәм, мин сулам, Төрмәдә боегып. Мин беләм: бик татлы Да яшәү тойгысы! Тик инде мин үләм, Бу җырым – соңгысы!.. Август,"
"Мәхкүм Хөкем булды бүген, аны үлем Җәзасына хөкем иттеләр. Ул еламый, соңгы күз яшьләре Күптән инде агып киптеләр… Төрмә тып-тын; моңсу караш белән Күктән карый тулган ай гына. Ә ул, мескен, балам – йөрәк парәм Ятим үсә, диеп кайгыра. Сентябрь,"
"Төрмәдә төш Төштә миңа нәни кызым килде, Чәчләремне сыйпап тарады. – Ай-һай, әти, озак йөрдең, – диеп, Күзләремә сөеп карады. Мин кызымны кыстым күкрәгемә, Шатлыгымнан шашып, исереп. Шунда сиздем нинди көчлелеген Мәхәббәт һәм сагыш хисенең. Чыгып киттек шуннан без болынга, Гизеп йөрдек чәчәк диңгезен. Нинди татлы – яшәү, көчле – сөю! Нинди якты, иркен – җир йөзе!.. Мин уяндым. Урным – шул ук төрмә, Кулларымда – шул ук богаулар… Баш очымда шул ук кайгыларым Уяныр дип көтеп торганнар. Аһ, ник үрти мине хыял белән Тик тилертеп кайтмас язларым, Ник төш кенә минем шатлыкларым, Ник бетмәс өн – кайгы, газабым?! Сентябрь,"
"Син онтырсың Минем гомерем сулган чәчкә булып Өзелеп төшәр синең алдыңа. Син үтәрсең аны таптап, яньчеп Көзге салкын, җилле яңгырда. Син онтырсың әле күптән түгел Бу ягымлы, нәфис чәчкәнең Гөлбакчаңны синең бизәгәнен, Сине назлап хуш ис чәчкәнен. Син онтырсың язгы алсу таңда, Ян тәрәзәң аша сузылып, Аның сине котлап сәламләвен, Таң җиленнән сибелеп, тузылып. Син онтырсың гөлләр арасында Гөрләп үткән исем бәйрәмен, Бәйрәмеңне котлап өстәлеңдә Дулкынланган чәчәк бәйләмен. Көзге бакча буйлап ашыга-ашыга Танышыңа үткән вактыңда, Исеңә дә килмәс сулган гөлнең Сыкрануы аяк астында. Син керерсең өйгә көздән качып, Тәрәзәңне ябып бикләрсең. Юк, син инде хәзер сулган гөлне Бусагаңнан атлап кертмәссең. Сынган күңел, наздан мәхрүм булып, Сүнәр ялгыз, җирдән йотылыр. Сөю, вәгъдә, антлар… Аһ, барсы да Һич булмаган кебек онтылыр. Сентябрь,"
Төрмә сакчысы
(«Казан»)
"(Ядкарь хан монологы) Төрмәм ишеген саклап, сакчы йөри, Җиңнәрендә «сөңге» билгесе. Йөрәгемә кадак каккан кебек Аның салмак атлап йөреше. Куркып аның ерткыч күзләреннән, Тынып калган тирә-әйләнә. Җир сыкрыйдыр кебек ул басканга, Кояш аңа артын әйләнә. Кешелеккә ямьсез бүкәй булып, Кулларына тотып камчысын, Ул утыра менә төрмә саклап, — Коллык, вәхшәт, үлем ялчысы. Тоткыннарның йөрәк итен чукып Үтә аның козгын тормышы. Аңа икмәк – кан һәм күз яшьләре, Мәхкүмнәрнең соңгы сулышы. Белсә иде шакшы бу кулларның Күпме гомерләрне буганын, Җир күтәрмәс иде бу кешене, Кояш бирмәс иде нурларын! Сентябрь (?),"
"Кандала Төрмә күңелсез, анда тычканнар Һәм сәке тулы кандала туе. Кайвакыт шулай мин эч пошканнан Кандала чүплим, ятып көн буе. Һәм уйлыйм үзем: төрмә нигезен Ватасы иде, сүтәсе иде. Кандала итеп хуҗаның үзен Тотасы иде, сытасы иде. Сентябрь (?),"
Хөкем алдыннан
Черчетләр ханы
"(«Кылыч хан» трагедиясенә) Хөкем җитте, безне чыгардылар Һәм тезделәр бер буш урынга. Кояш батты, ахры, теләмәде Бу хурлыкка шаһит булырга. Үлән юеш иде, әллә чыктан, Әллә җирнең зарлы яшеннән. Урман, таулар, күлләр… Бар да куркып Томан арасына яшренгән. Тышта салкын, бары аяк белән Тойдым җирнең таныш җылысын. Җир йөрәкне минем җылытмакчы, Анам төсле өреп сулышын. Кайгырма, җир, йөрәк калтырамас Синең өстә чакта аяклар. Аның исме белән ачылган тел Үлгәндә дә Аны кабатлар. Менә алар, черчет хакимнәре, Кызыл күзле, юеш танаулы. Тик белсеннәр, алар түгел, ә без Гаепләүче бүген аларны. Җиз балтасын җәллад кайраганда, Эт ләззәтен тоеп канында, Черчетләргә каршы соңгы сүзне Без әйтербез хөкем залында. Килер ул көн, халык хөкем итәр, Карар булыр кискен һәм кыска. Каным белән язган соңгы җырым, Бул гаепләү акты фашистка. Сентябрь (?),"
"Сөеклемә Еллар буе, бәлки, хатым булмас, Хәбәр булмас минем турымда. Туфрак күмәр баскан эзләремне, Үлән үсәр киткән юлымда. Төшләреңә, бәлки, кара киеп, Кайгы баскан килеш керермен. Еллар юар эзен йөрәгеңнән Сине соңгы үпкән көнемнең. Беләм, сиңа чиксез авыр булыр, Ялыктырыр сине бу көтү. Кирәк төсле булыр күңелеңә «Ул юк» дигән уйны беркетү. Минем өчен, бәлки, бар нәрсәдән Кыйбат булган сөю хисеңнән Мәхрүм булып, бер көн көтмәгәндә Мин чыгармын синең исеңнән. Аңла, бәгърем, менә шул вакытта, Шул вакытта күңлем кимсенер. Шунда гына үлем җиңсә җиңәр, Кайтыр юлым, бәлки, киселер. Мин моңарчы синең көтү белән Көчле булдым сугыш кырында. Синең сөю, серле тылсым булып Саклап килде йөргән юлымда. Егылсам да, «җиңәм» дигән антым Хәтеремдә минем һәркайчан. Син үзең үк рәхмәт әйтмәссең бит, Илгә җиңү алып кайтмасам. Көрәш озак, юлы урау булыр, Син көт, бәгърем, өзмә өметеңне! Уттан, судан исән алып кайтыр Мәхәббәтең сөйгән егетеңне. Сентябрь,"
"Гөл кабере Өзелеп төште бер гөл сабагыннан Төньягыннан искән җил белән. Озакламый җилнең канатына Төялешеп карлар килделәр. Мамык карлар гөлгә кәфен булды, Кабер булды бакча түтәле; Шунда үскән ялгыз бер ак каен Кабер ташы ролен үтәде. Кар бураны яңа корбан эзләп Бөтерелә койма буенда. Гөл уянмас, татлы йокы белән Изелеп йоклый җирнең куенында. Тик яз килгәч, гөлнең каберенә Яңгыр явар, уйнар яшеннәр. Һәм, түтәлне тутырып, таң алдыннан Чәчәк атар яңа яшь гөлләр. Сулган гөл күк, мин дә кышны көтәм, Йоклар өчен ябынып юрганын; Күңелегездә көлеп чәчәк атар Минем соңгы йөрәк җырларым. Сентябрь,"
"Сәгать Иркәм белән икебез, Пар алмадай битебез; Чөкердәшеп, гөрләшеп, Утырабыз серләшеп. Иркәм минем бик күркәм, Яратмый дип, юк үпкәм; Керфекләре гөл генә, Түбән карый гел генә. Кыйгач аның кашлары, Матур чәч тарашлары. Барысыннан да бигрәк Үтерә карашлары. Ул ягымлы елмая, Утырган да каршыма, Ләкин шунсы ошамый, Әллә кая ашыга. Һаман карый сәгатькә, Утырган күк сәнәккә. – Күп утырдым, җитәр, – ди, — Соңаям, – ди, – китәм, – ди. Үч иткән күк сәгате, Кая чаба – җен белсен! Абау, ямьсез сугуы, Чиркәү кага диярсең. Мин ялынам: – Китмә, – дим.— Әле вакыт иртә, – дим. Иркәм карый сәгатькә: – Китәм, вакыт үтә, – ди. Мин түзмәдем, ахрысы, Бар сабрымны югалттым. Барып, юләр сәгатьнең Телен тартып туктаттым. – Бәхетлеләр сәгатькә Карамыйлар, аппагым! — Шулай итеп, без сизмәдек Кызарып таң атканын. Сентябрь,"
"Иркәм Иртән миңа иркәм килгән, Бәйрәм күлмәген кигән. Су буена чакыра килгән, Кичекми барсын, дигән. Шул хәбәрне ишеттем дә Ашыгып иркәмә киттем. Өч адымны бер иттем дә Иркәмә барып җиттем. Иркәм әйтә: – Тальяныңны Ник алмадың, акыллым? Мин бит синең уйнавыңны Яратканга чакырдым. Сүзен тыңлап утырдым да Торып өйгә йөгердем. Тальянымны кыстырдым да Чак-чак килеп өлгердем. Иркәм әйтә: – Итекләрең Майламаган икән бит! Әллә шулмы үчекләвең? Мин соң синең иркәң бит! Шул шелтәсен ишеттем дә Кире өйгә ычкындым. Учлап-учлап май сөрттем дә Итекләрне ышкыдым. Килеп кердем, иркәм әйтә: – Кырмаган бит сакалың! Шуның өчен бит таң иртә Барып ишегең шакыдым. Болан төсле чабып кайттым, Пәкене эзләп таптым. Ары тарттым, бире тарттым, Сакалны кырып аттым. Инде килдем, әйтә иркәм: – Кискәнсең иягеңне, Үз-үзеңә син үч икән, Биргәнсең кирәгеңне! Сугышканнар, дип әйтерләр, Мин бармыйм синең белән — Иркәм белән йөрү бергә Чикләнде шуның белән. Акрын гына, сүлпән генә Мин өемә атладым. Кайткач, үзем: – Иркәм белән Йөредем, – дип мактандым. Иркәм минем бигрәк иркә, Үрле-кырлы сикертә. Иртә үпкә, кич тә үпкә, Ә шулай да сөйдертә. Сентябрь,"
"Бәла – Мин яратам бер хатынны, Матурларның матуры. Тик шунсы бар: ул матурым Үзе бер ир хатыны. – Гаҗәп түгел ансы, тик әйт: Ул ирен яратамы? Яратмаса, кыен түгел Төзәтү бу хатаны. – Ул яратмый бер дә ирен, Җене белән бер күрә. Утырып-утырып, бу иренә Чыкканына үкенә. – Ә алайса, ул иреннән Аерылсын, әйт син аңа. Гөрләтеп бер туй итәрсез, Кояш чыгар сиңа да. – Аһ, туганкай, рәхмәт сиңа, Алтын синең бу сүзең, Ләкин бөтен бәла шунда: Аның ире — мин үзем. Сентябрь,"
"Ана бәйрәме – Өч баламны, очар кош итеп, Мин очырдым иркен далага. Әйтсәгезче, зинһар, үз итеп, Сагыш белән кипкән анага: Кайда йөри минем улларым? Ана күңеле тели белергә: Кая илтә язмыш юлларын, Җиңүгәме, әллә үлемгә? Көньягыннан очып, күгәрчен Кайтып керде ана йортына. – Син, күгәрчен, беләм, күргәнсең, Салма мине сагыш утына. Сөйлә дөресен, кая зур улым? Дөньядамы бәгърем, күз нурым? – Кайгы сиңа, ана. Кырымда Улың үлде сугыш кырында. Катып калды ана, дәшмәде, Ярсып чыкты кайнар яшьләре. Кайгысыннан өлкән улының Көмеш төсле булды чәчләре. – Өч улымны, очар кош итеп, Мин очырдым ерак далага. Әйтсәгезче, якын дус итеп, Кайгы белән сулган анага. Кайталмады өйгә зур улым, Сугшып үлде бәгърем, күз нурым. Уртанчысы, бәлки, исәндер, Җил аңардан миңа исәдер? Җил, уйнаклап, тәрәз төбендә Нидер әйткән төсле кылынды. – Әйтче, җилкәй, йөргән җиреңдә Күрмәдеңме минем улымны? – Кайгы сиңа, ана, уртанчы Улың үлде сугыш кырында. Соңгы йөрәк тибеше тынганчы Алмаз кылычы булды кулында. Ауды ана таеп һушыннан, Парчаланган йөрәк түзмәде. Елый-елый улы сагышыннан Сукырайды аның күзләре. – Өч баламны, очар кош итеп, Мин очырдым шомлы далага. Әйтсәгезче, зинһар, үз итеп, Хәсрәтеннән көйгән анага. Ике улым үлде сугышта, Бер өмитем калды тормышта: Күрмәсәм дә бергә өчесен, Мин күрермен, бәлки, кечесен? Никтер очмый күктә күгәрчен, Җил дә тынган, йоклый, күрәсең. Тик яңратып урман буйларын Ишетелә быргы уйнавы. Таң алдыннан ана уянды Җир тетрәткән тояк тавышына. Тәрәзәгә килеп таянды, Чик-чама юк аның сагышына. Шыңгырдатып тавышын даганың Бер ат килә, ярсый йөрәге. Ат өстендә улы ананың, Иң кечесе, өзелеп сөйгәне. Күкрәгендә – медаль алтынлы, Кулларында – җиңү байрагы. Каршы ала котлап батырны Таң нурлары, кошлар сайравы. Күрмәсә дә ана улкаен, Күңеле белән сизеп таныды. – Балам! – диеп елап, ул аның Күкрәгенә килеп сарылды. — Кайттыңмы, улым, алтыным! Куанычым минем, актыгым! Карт ананың көмеш чәченә Алтын яше тама батырның. – Йә, тынычлан, анам, борчылма, Сиңа улың, синең актыгың Алып кайтты алмаз кылычында Ил саулыгын, җиңү шатлыгын. Абыйларым канлы сугышта Җиңү юлын сызып үлделәр. Гомерләрен соңгы сулышта Мәңге үлмәс данга төрделәр. Калдырсам да күмеп еракта Абыйларның батыр гәүдәсен, Алып кайттым данлы байракта Каннарының алсу шәүләсен… Ана алды алсу байракны, Күзен сөртте – күзе ачылды: Каршысында тора гайрәтле, Киң күкрәкле батыр лачыны. – Өч баламны, очар кош итеп, Мин очырдым иркен далага. Сез килегез, якын дус итеп, Күп кайгылар кичкән анага. Күкрәк сөтем имезеп, тирбәтеп, Мин өч лачын илгә үстердем. Батыр көрәш җырын өйрәтеп, Кошларымны кырга очырдым. Ике улым кире кайтмады, Кешнәп йөри кырда атлары; Мин аларга бирдем канымны, Алар аны ерак калдырды. Изге Ватан өчен агызып, Җиңү таңын җиргә кабызып, Алып кайтты илгә ул таңны Кече улым, батыр лачыным. Ал медале аның путаллы, Куандырды анай карчыгын. Һич үлмәгән төсле улларым, Өем тулы кызлар, егетләр; Туя алмыйм тыңлап җырларын, Минем балаларым кебекләр. Бер кайгырсам, ике шатланам: Һәр тамчысы хәләл сөтемнең; Илдә мәңге үлмәс ат белән Үлә белгән уллар үстердем. Сез килегез бу шат анага, Аның бүген туган бәйрәме. Агыла аңа картлар, балалар, Өе тулы чәчәк бәйләме. Ил шатлыгы белән төзәлде Йөрәгенең авыр ярасы. Ил түрендә, гөлләр эчендә Өч батырның туган анасы. Сентябрь,"
"Егет юлы Кайтыр иде егет, юлы урау, Каршысында текә таулар бар. Киртә түгел таулар, тау артында Коралланган көчле яулар бар. Ташка басып, егет кылыч кайрый, Акбүз аты йөри аланда. Ялын болгап, кайчак кешнәп куя, Нидер әйткән төсле аңарга. – Тиз бул, егет, тиздән кояш баер, Зәңгәр томан каплар болынны; Адашырбыз, юлны югалтырбыз, Табалмабыз таныш урынны… – Курыкма, атым, кыю «чикмәнлек» нең Караңгы төн туры юлдашы. Безне көтә сугыш, тик артыннан Без килгәнне дошман тоймасын. Җиңү безгә туры юл күрсәтер, Томан тетелер ал таң нурыннан. Туган йортны, дускай, без табарбыз Сөйгәнемнең сагыну җырыннан. Сентябрь,"
Чыныккан яшьлек
(Корыч)
"Корыч менә шулай чыныкты. Н. Островский Мин мыек та әле кырмый идем, Былтыр өйдән чыгып киткәндә; Алтмыш яшьлек картның гомер буе Күргәннәре хәзер җилкәмдә. Бу бер елда баштан кичкәннәрдән Ми күперде, йөрәк кабарды; Егермедә битем җыерчыкланды, Егермедә чәчем агарды. Бу порохлы, канлы, яшьле елның Авырлыгы төште аякка. Мина екты мине, егермедә Мин таяндым, ахры, таякка. Сез тапмассыз хәзер күзләремдә Малай чакның юләр шуклыгын. Каш сикерми тиле дәртләр белән, Күңел куйды инде мутлыгын. Йөрәк каты, йөздә яшьлеккә ят Җитдилек һәм сабыр уйчанлык. Яшьлек янды кипкән дары кебек, Гомре булды аның өч айлык. Яшьлек, яшьлек! Кайда «айлы кичең»? Кайда синең «зәңгәр күзләрең»? Дон буенда, окоп базларында Ятып калды кайнар эзләрең. Сандугачлы алсу таңда түгел, Син давыллы төндә кабындың. Җиңеп алган чиккә сине канлы Байрак итеп кадап калдырдым. Үкенә дип ләкин уйламагыз, Мин шат, күреп җиңгән илемне. Йөз яшьлегем булса, мин барсын да Шушы юлга бирмәс идемме? Яшьлек, дисез, өскә үрләр өчен Бирелгән бит аңа канатлар! Исе китеп сөйләр аны картлар, Гасырларга тарих кабатлар. Утны-суны кичеп, кешелеккә Яулап алдык бөек чынлыкны. Безнең яшьлек менә шулай үтте, Корыч менә шулай чыныкты. сентябрь,"
"Юллар Юллар, юллар! Мине туган йорттан Аерып ерак алып киттегез. Җитәр инде, озак кунак булдым, Хәзер кире өйгә илтегез. Бик сагындым таныш кырларымны, Урманымны, күпер башымны; Бик сагындым мине өзелеп сөйгән Нечкә билем, кара кашымны. Көн яңгырлы иде, мин киткәндә, Карап калды боегып сердәшем; Юешләтте аның керфекләрен Яңгыр түгел, назлы күз яше. Читен дә соң, читкә киткән чакта, Ярты җаның калса өзелеп! Ярый әле, сөю белән бергә Бар йөрәктә корыч түземлек. Юллар, юллар! Сез бит барыгыз да Менә шундый каты, аяусыз! Йә, әйтегез, кемнәр үтте сездән, Салындыгыз башлап каян сез? Минем кебек кайсы шашкын йөрәк Беренче кат шуннан атлады? Кемне шулай өмит дәртләндереп, Еракларга илтеп ташлады? Беләм, дәртләр ташый безне(ң) шулай, Яшьлек куша кыдырып йөрергә! Сезне, юллар, аяк эзе түгел, Йөрәк хисе салган бу җиргә. Кая гына ләкин китсәк тә без, Сукбайлыкка яшьли салышып, Шул юллардан кире алып кайта Туган йортка йөрәк сагышы. Юллар, юллар! Мине илкәемнән Аерып ерак алып киттегез. Яңа дәртләр, яңа хисләр белән Сөйгәнемә кире илтегез. Октябрь,"
"Күлмәк Җырлый-җырлый, Дилбәр күлмәк тегә, Кулларында – көмеш инәсе. Җырлар түгел, җилләр җитә алмас Ерак җирдә күлмәк иясе. Кулы йөгрә ефәк сатин буйлап, Тирән сагыш уйчан йөзендә. Ефәк чигеш булып ятып кала Йөрәк сере инә эзендә. Атлас белән кайый ул якасын, Ука белән тота җиң очын. Шул күлмәккә җыйнап биргән төсле Йөрәгенең бөтен җылысын. Һәр чигештә күпме яшь тамчысы, Күпме сагыш һәрбер җөендә. Шул күлмәкме булмас яшь егетнең Йөрәк дусты йөргән җирендә! Җырлый-җырлый, Дилбәр күлмәк тегә, Күлмәккәем дусын тапсын дип. Шул күлмәкне киеп, сөйгән егтем Сугышлардан җиңеп кайтсын дип. Тагын бизәк… Аннан күлмәк әзер, Тик тагасы кала чукларын. Көлемсерәп, Дилбәр карап тора, Үз эшенә үзе сокланып. Тәрәзәдән, сузылып, кояш карый, Күк күлмәктә алсу шәүләсе. Кояш булып күлмәк үтәсеннән Күренә төсле егет гәүдәсе. Ашыгып, шунда берәү килеп керде, Хат тоттырды Дилбәр кулына. Хатта язган: «Егтең батырларча Үлде, – диеп, – сугыш кырында». Озак торды Дилбәр сүзсез катып, Каны качты юка ирненнән. Тик күкрәге еш-еш күтәрелде, Күл тибрәнгән кебек җил белән. – Юк, ышанмыйм… – диде, тавшы чыкты Калтыранып, авыр көрсенеп. Ике генә тамчы яшь чылатты Гөл чуклары төсле керфеген. Ә аннан соң тиз-тиз пөхтә итеп Төрде дә ул зәңгәр күлмәкне, Китте ашгып почта бүлегенә, – Алыгыз, – диде, – минем бүләкне! – Ул бит үлгән. Ничек илтик аңа? – Сез илтегез, үлгән булса да! Кигерегез аңа бу күлмәкне, Тәнен туфрак күмгән булса да. Ул терелер кигәч бу күлмәкне, Йөрәк уты тагын кабыныр. Мин бит аны сөйдем чын күңелдән, Мин бит аны көттем сагынып… Тыңладылар аны. Сөйгән кызның Сүзе чындыр кебек күренде. Һәм күлмәкне илтеп яшь егеткә Кигерделәр… Егет терелде. Кояш калка, Дилбәр тәрәзәдә, Ул ашкынып көтә сөйгәнен. Егет кайта, йөзе кояш төсле, Ә өстендә – зәңгәр күлмәге. Әкиятме бу? – Әйе. Тик әйт миңа, Йөрәгемнең назлы иркәсе, Син түгелме сөю нурың белән Кабызучы гомрем иртәсен?! Азмы күрдем окоп алларында Мин үлемнең кыргый биюен, Йөз үлемнән мине тартып алды Синең керсез, кайнар сөюең. Йөз үлемнән калдым, йөз үлемнән Терелеп бастым аякларыма. Яшең белән чиккән күлмәгеңне Киеп кайттым менә яныңа. Октябрь,"
"Бөрлегән Җыеп кырдан бөрлегән Килгән иркәм, бер генәм. Ә мин аңа сөюемне Белдералмый тилмерәм. Кунак итә гөл генәм Мине бөрлегән белән. Белми ләкин – иреннәре Иң өлгергән бөрлегән. октябрь,"
"Тозлы балык Ник чакырдың су буена, Үзең шунда килмәгәч? Ник әйттердең «сөям» диеп, Үзең «мин дә!» димәгәч? Ник елмайдың каш сикертеп, Яратмагач, йөрмәгәч? Ник ашаттың тозлы балык, Соңыннан су бирмәгәч? октябрь,"
"Соңгы үпкә Эчем тулы каргыш, үпкә белән Китәм инде җирнең өстеннән. Мескен әни мине юкка гына Күз нурларын түгеп үстергән. Юкка гына күкрәк сөтен имзеп, Бишек җыры җырлап тирбәткән. Дөньясына нәфрәт, каргыш булып Чыкты ул җыр минем йөрәктән. Әйтче, дөнья, синең газабыңа Түзмәдемме хәлем җиткәнче? Түзмәдемме… иксез-чиксез сабрым Яшем белән агып беткәнче? Һәр хәшәрәт, җирдә теләгәнчә, Суда йөзде, суда җебенде. Ә мин менә соңгы сулышымда да Чылаталмыйм кипкән ирнемне! Мин күрмәдем дуслык… дус урнына Богау кысты минем кулымнан. Кояш… ул да үләр минутымда Мәхрүм итте мине нурыннан. Үләм, дидем, ярый, тик кайгырдым, Күреп үлсәмче дип кызымны! Анам кабре – туган туфрагыма Куеп үлсәмче дип йөземне! Нигә миңа төрмә кабер булды, Ник кан юды йоклар урнымны? Җирне әллә артык сөйгән өчен, Җылысыннан мәхрүм булдыммы? Дөнья, сине Ләйлә төсле күреп, Мәҗнүн гыйшкы белән яраттым. Ә син минем керсез йөрәгемне Вәхши этләреңнән талаттың. Аерып мине анам-Ватанымнан Кай җирләргә китреп ташладың? Еласам да үксеп, үз илемнең Туфрагына таммый яшьләрем. Туган илем, үксез улың булып Үләм инде, читтә тилмереп. Яшем барсын сиңа елга булып, Каным шытсын кызыл гөл булып. Октябрь,"
"Сугыштан соң Май аенда тагын җыйналырбыз, Кызыл шәраб килер табынга. Бокалларның көмеш чыңы белән Табын җыры яңрар тагын да. Өстәл тулыр җанлы чәчәк белән, Чәчәк төсле кызлар, усаллар. Каш кырыен гына үпкән булып, Котлап безнең кулны кысарлар. Кайберәүләр булмас бу табында, Алар урны шулай буш калыр. Һәм беренче бокал күтәрелер Исме белән батыр дусларның. Бик күңелле булыр бу очрашу, Шундый авыр көннәр кичереп, Без шәрабтан түгел, ә шатлыктан Җырлашырбыз, бәлки, исереп. Тик күп түгел, каплап бокалларны, Без табыннан бергә кузгалып Юнәлербез дуслар каны тамган Киң кырларга, җиңне сызганып. Ватык юллар, янган зур калалар Без килгәнне көтеп яталар. Уянсыннар батыр тракторлар, Уйнасыннар кулда балталар! Кырны тутрып алтын бодай үссен, Ауган йортлар торып бассыннар. Җиңгән илнең хезмәт тире белән Кырлар көлеп чәчәк атсыннар! Октябрь,"
"Сержант Бер сержант белән Икәү фронттан Кайтып киләбез. Таныштык әле Вагонда туры Килеп кенә без. Юк икән аның Ата-анасы, Өе, хатыны. Мин сорыйм аннан: – Хәзер кемгә, – дим, — Кайтасың туры? Ул, көлеп шуннан, Ян кесәсеннән Бер хат чыгара. Үзенең шунда Шатлыктан бугай Йөзе чылана. – Ике ел тоташ Хат язып торды Шушы кыз миңа. Тик хаттан беләм: Ул кыз Уралдан, Исме – Ләмига. Ул хатта мине Назлап юатты, Сөеп эретте. Шушы хат мине Туңсам – җылытты, Үлсәм – терелтте. Һөҗүмгә бардым, Саклап шул хатны Куен кесәмдә, Үкенмәс төсле Идем шул чакны Хәтта үлсәм дә… Сугышта хатның Нәрсә икәнен Үзең беләсең. Хәзер менә шул Хатның иясен Килә күрәсем. Ике ел буе Хат язды; инде Ул кире какмас. Ник каксын икән Сугышта җиңеп, Дан алып кайткач! Поезд ашыга, Белгән шикелле Кемне илтәсен. Сержант елмая Һәм минут саен Капшый кесәсен. Ул балаларча Масаю катыш Карый тартынып. Бу танышлыкта Күпме җылылык, Күпме матурлык!!! Әйтәсем килде Шунда егеткә: – Ышан, – дип, – миңа, Шулай ашкынып Көтәдер, шиксез, Сине Ләмига. Күпме сержантта Хат аша шундый Дуслык тугандыр. Бар да ашкынып Хәзер дусына Кайта торгандыр. Яшәгез, кызлар, Бар масаерга Сезнең хакыгыз. Күпме батырлар Алып кайтты илгә Сезнең хатыгыз. Октябрь,"
"Яз өмәсе Без кояшка килдек өмәгә, Кардан-боздан җирне арчырга. Вакыт инде кышка үләргә, Яз батырга юлны ачарга. Кыш кергәннән бирле капкадан Җир җитәрлек күрде «явызлык». Багор белән ваклап, ваткалап Җибәриек кышны агызып. Елгаларны япты, бикләде, Дулкыннарны итте ирексез, Чишмәләрнең юлын чикләде, Болыннарны итте күрексез. Ул киптерде нәфис гөлләрне, Бакчалардан куды кошларны. Сызганыек, дуслар, җиңнәрне, Ломга алыйк әрсез «дошман» ны. Боз астыннан чыксын елгалар, Дулкынланып ташып аксыннар. Торкылдашып күктән торналар, Көмеш күлгә кире кайтсыннар. Җир тын алсын, кардан арынып, Баш калкытсын чирәм кырларда. Эшлик, дуслар, ярсып, кабынып, Көч һәм корал безнең кулларда. Кояш кадый алтын сөңгесен, Җир дә туйган инде бураннан. Гөрләвекләр гөрләп йөгерсен, Себер, әйдә, кышны урамнан! Кыш җиңелде. Ломны, көрәкне Иңгә салып, язгы үләннән Атлый-атлый дәртле, йөрәкле, Без кайтабыз җырлап өмәдән. Җилбердәтеп җитен чәчләрен, Умырзая безгә елмая; Кар астыннан суза чәчәген Бүләк итеп безгә Җир-ана. Октябрь,"
"Төзүче Күкне чуарлап Йөзә болытлар, Болытка җитә Без салган йортлар. Һәрбер кирпече — Безнең кул көче, Нинди иҗатка Булдыклы кеше. Файдасыз яткан Таштан, балчыктан Чыга ул калкып Буш бер чатлыктан. Башта ул әле Нәкъ биләүдәге Яшь бала сыман Биләп алынган. Биләгән аны Такта челтәре, Юк әле каны, Юк әле тәне. Тиз басар сафка Ул үсеп җитеп, Карап торырсыз Исегез китеп. Кем яшәсә дә Бу матур йортта, Бу йортның туган Көнен онытма! Тормышың үтсен Кызыклы, ямьле, Күчкәч, күңелле Үткәр бәйрәмне. Бер теләк сиңа, Сүзем юк бүтән: Төзүче өчен Бер бокал күтәр! Бу йортлар бездә Туарлар йөзләп, Тудыра аны Иҗат һәм хезмәт. Октябрь,"
"Двинага Двина, әгәр синең агымыңны Борып булса иде кирегә, Дулкыныңа төреп, бу гәүдәмне Алып китәр идең илемә. Мин теләдем көрәш давылында Колач җәеп батыр йөзәргә, Тик чикләнде гомрем коллык белән, Бу хурлыкка ничек түзәргә? Агымыңны түгел, мөмкин булса, Бөтен үткән тормыш юлымны Мин кайтарыр идем кире борып, Бирер өчен илгә җырымны. Күңлем риза туган туфрагымда Бөтен авырлыкка түзәргә. Теләр идем илдә мин иректә Иҗат дәрьясында йөзәргә. Мин үкенмим, илгә кайтып үлсәм, Җир яшерсә туган баласын. Соң беләм бит каберем эргәсендә Һәйкәл булып җырым каласын. Килешә алмый күңлем коллык белән, Башны һаман шушы уй баса. Йөгрек дулкыннарың кочагына Ал син, Двина, мине, булмаса. Табар идем, бәлки, мин юаныч, Дулкыныңда синең чайкалып. Күрсен халкым үле гәүдәмнең дә, Аны сагынып, илгә кайтканын. Двина, Двина, көчле агымыңны Борып булса иде кирегә, Җырым белән бергә бу гәүдәмне Алып китәр идең илемә. Октябрь,"
"Яшь ана Авыл яна… Шәфәкъ нуры булып Уйный күктә янгын шәүләсе. Күмерләнгән өйнең тупсасында Аунап ята ана гәүдәсе. Алты айлык бала елый-елый Капшый аның сулган күкрәген! Ятып суыра, туктап карап тора, Үксеп уа аннан күзләрен. Палач үзе кача көн, Өстерәлә ватык көймәсе. Куа аны арттан, ядрә булып, Ана каны, бала күз яше. Күрше кызы Сәрвәр базда иде, Иштеп чыкты бала тавышын. Кинәт, куркып, сүзсез катып калды, Үлгән килеш күреп танышын. Ул баланы алды кочагына, Яшен сөртте, үпте, юатты. Алып кайтты, җылы сөт эчерде, Кулларына алып уйнатты. Ул сикертте аны тезләрендә, Ана дәрте анда кабынды. Бала көлде, аннан: «Әннә!» – диеп, Күкрәгенә аның сарылды. Сәрвәр әле бары унҗидедә, Тормыш аңа яңа башлана. Ул елмая ана назы белән, Ана бәхете белән шатлана. Сез күрерсез, шундый матур итеп Ул баланы карар, үстерер. Тәрәзәдән һәр кич яшь ананың Дәртле бишек җыры иштелер. Күңлем оча минем канатланып, Аның җырын тыңлап узганда. Рәхмәт сиңа, илем! Шундый йөрәк Биргән өчен безнең кызларга. Октябрь,"
"Соңгы хатирә Ягымлы эндәшеп Һәм серле елмаеп Арбадың микәнни Син мине шулай ук? Мин инде карт кеше, Нигә бу юләрлек? Саргаям, ябыгам, Бит кеше көләрлек! Тик сине күрергә Мин киләм бу чатка. Йөрәгем калтырый Бизгәктән шул чакта. Бер туңам, бер кызам, Яшь чагым шикелле. Син генә дөньяда Иң матур, сөйкемле. Миңа күп кирәкми: Тик назлы көлешең Һәм сөеп сыйпавың Чәчемнең көмешен. Син миңа соңгы бер Хатирә яшьлектән. Көл, иркәм! Миңа бит Шул җиткән, Шул җиткән! Октябрь,"
"Аяксыз Кайттым сиңа, дускай, тик аяксыз, Кил, каушама! Көлеп каршыла! Дошман өзде минем аягымны, Тез чүкмәгән өчен каршына. Екты да ул мине мина белән: «Чүктердем бит!» – диеп шатланды. Курыкты үзе күреп, аяксыз да Минем үрә торып басканны! Җир ярсыды күреп минем канны, Тал-тирәкләр елап баш орды. Анам кебек, мине туган җирем Үзе тотып кулдан бастырды. Яралы да унбиш укчы белән Чарпышырлык көчле бүген без. Белсен дошман: кулсыз-аяксыз да Тез чүгәчәк кеше түгелбез. Бер аякка түгел, йөз аякка Бер каршын да бирмәм җиремнең. Илне бирсәм, исән аяк белән Нинди җиргә басып йөрермен?! Кайттым, дускай, сиңа! Аяксыз дип, Каршы алма мине көрсенеп, Намус бөтен, йөрәк керсез кайтты, Шул түгелме иң чын кешелек?! Октябрь,"
Вәхшәт
(Пьесадан)
"( ел хатирәсе) Алар… Алар җыйнап аналарны, Балаларны кырга кудылар. Казыттылар чокыр, ә үзләре Читтән көлеп карап тордылар… Ә аннан соң чокыр кырыена Тезделәр дә хәлсез халыкны, Зур борынлы, ямьсез бакыр күзле Исрек майор өскә калыкты. Көн яңгырлы иде… Берсен берсе Этә-төртә, кургаш болытлар Иелделәр җиргә… Юк, бу көнне, Бу көнне мин мәңге онытмам! Үзем күрдем, үз күзләрем белән, Үкреп акты ничек елгалар; Балалар күк ничек үкси-үкси Яшен түкте ярсып Җир-ана. Үзем күрдем, ничек моңлы кояш, Болыт аша җиргә сузылып, Үксеп үпте үксез балаларын, Соңгы кабат кысып, суырып. Нәфрәтеннән, йөрәк ачысыннан Көзге урман шашып шаулады. Ишетелде калын бер имәннең Авыр сулап җиргә ауганы. Яшь балалар, куркып, аналары Итәгенә елап ябышты. Мылтык таушы кисте карт ананың Йөрәгеннән чыккан каргышны. Бер кечкенә бала, яфрак төсле Калтыранып, төелеп яшенә, Анасының итәк арасына Бөдрә чәчле башын яшерә. Ул сарыла шашкан анасына, Нәни күңеле сизә, күрәсең! – Аталар бит, әнием, яшер мине, Әнием, бәгърем, килми үләсем!.. Ана, иелеп, ике кулы белән Күтәрде дә җирдән баласын, Күкрәгенә кысты һәм мылтыкка Каршы тотты йөрәк парәсен. Бала кинәт аңа ыргытылды, Ачы тавыш өзде йөрәкне: – Мин яшисем килә, әнием, җибәр, Әнием, җаным, бәгърем… кирәкми… – Куркма, балам, хәзер… хәзер бетә, Йом күзеңне, күзең күрмәсен! Түз, түз, балам… хәзер… авырттырмас та… Палач тереләй җиргә күммәсен!.. Бала йомды күзен… Ак муеныннан Кызыл тасма төште салынып. Ауды җиргә бергә ике тормыш, Бер-берсенә ябышып, сарылып. Күк күкрәде кинәт, җил сызгырды, Җир елады кысып тешләрен. Нинди ачы бу яшь, нинди кайнар!.. Нишләдең син, җирем, нишләдең? Әйт син миңа, миллион еллар яшәп, Син бакчалы, күлле, чәчәкле, Күрдеңме тик бер кат үз гомреңдә Мондый хурлык, мондый вәхшәтне?! Күтәр, илем, хаклык байрагыңны Буяп җирнең канлы яшенә, Үлем булсын нуры ана канын, Бала канын эчкән вәхшигә! Октябрь,"
"Авырудан соң Авыру үтте. Башны айлар буе Чолгап торган томан сүтелде. Маңгайда тир… гүя җәйге таңның Беренче саф чыгы шикелле. Мин күземне ачтым, дөнья якты, Шатлык аңкый һәрбер сулышта. Шундый сәер миңа, беренче кат Аяк баскан төсле тормышка. Хәят, яшьлек, сөю һәм бәхетнең Шат сурәте булып каршымда Басып тора көләч больниц кызы, Мамык кулы минем башымда. Октябрь,"
"Шатлыкны каршылап Кайгы, миннән тизрәк кит инде, Синең көнең бетте бит инде. Кунак булдың миндә җитәрлек, Бер уйласаң, ис тә китәрлек. Айлар буе минем бүлмәдә, Булып ямьсез кара күләгә, Боектырып назлы күңелне, Карауладың минем гомерне. Киендердең мине карадан, Яңагымны эчкә батырдың. Шатлык килде миңа яңадан, Кайтты илгә җиңеп батырым. Кайтып керде: дәртле, сөйкемле, Өйгә кояш кергән шикелле. Кая монда урын кайгыга, Кайгы хәзер үзе кайгыра. Бар зарымны хәзер оныттым, Кара шәлем салып ыргыттым. Йөздә күрәм таңның алсуын, Баса алмыйм йөрәк ярсуын. Тәрәзәмне ачтым кояшка, Кояш башка бүген, көн башка. Һәммә җирдә шатлык, иркенлек, Син бит, иркәм, моны китердең. Бүлмәм бүген гөлгә өртелгән, Шатлык, бәхет, әйдә, уз түрдән! Ә син, кайгы, тизрәк кит инде! Сиңа урын бетте бит инде. Октябрь,"
"Борча Җанкәй белән икәү, җитәкләшеп, Су буеннан китеп барабыз. Җанкәй сырыша миңа, адым саен Якынлаша бара арабыз. Бара торгач, мамык кулы белән Ул билемнән минем кочаклый. Уйламаган идем сукыр бәхтем Тулып ташар диеп бу чаклы. Борным тукмак минем, битем шадра, Ничек шулай матур күренәм? Яратадыр, ахры, дип уйлыйм да Үбәргә дип аңа үреләм. Нәкъ шул мәлне сул як кабыргамны Кемдер чеметә кебек сизелә. Мин уянып китәм, татлы төшем Иң кызыклы җирдә өзелә. Сул кабыргам әрни, ни бар диеп, Мин култыкка тыгам сул кулны. Мине шулай тешләп уятучы Борча икән, каһәр суккыры! Ни әйтәсең инде шушы хәлгә, Гомергә бер шундый төш күрәм… Аны да бит борча тешләп боза, Әллә юри, әллә үч белән?! Мин ачудан явыз бу борчаны Куып тотам, басам, үтерәм. Үчем башта канган төсле була, Ә соңыннан үзем үкенәм. Азмы йөрдем Габделбасыйр кебек, Гыйшык диеп, җанны бәләкләп. Борча хәтле борча тешләп бозган Гыйшыктамы булсын бәрәкәт?! Шулай бит ул, бәхтең кире булса, Табылып тора аның борчасы! «Гашыйк» итеп җанны чеметүче «Борча» ларны менә нишләсе?! Октябрь,"
"«Илгә кергәч Йоган, чик калмады…» Илгә кергәч Йоган, чик калмады Халыктагы үчкә, ачуга. Кояш сүнсә, бәлки, бу кадәрле Булмас иде җирдә фаҗига. Тар-мар итеп коллык, караңгылык Саклап яткан дошман оясын. Каны белән халык саклап калды Кешелекнең якты кояшын. Октябрь (?),"
"Юату Илгә кайткач, урының түрдә булыр, Яшь балалар алыр уратып. Кайгы сине хәзер кыерсытса, Шатлык назлар, җиңү юатыр. Син сөйләрсең җанлы әкият итеп Безнең авыр, яшрен көрәшне. Бу әкияттә күпме ялкын барын Зирәк яшьләр әллә күрмәсме?! Без әйтербез, безгә кирәк түгел Мактау, бүләк, чәчәк бәйләме. Иң зур бүләк безгә – барыбызга да Илнең уртак җиңү бәйрәме! Өйгә кайткач, тагын кунак-кунак Йөрешербез әүвәлгечә без. Бер, ичмасам, утырып үз илебезнең Аракысын, кымызын эчәрбез. Килер ул көн, дускай, тик борчылма, Бары өметең сүнә күрмәсен! Алыштырыр Казан Кремле Тиздән шакшы мыррман төрмәсен. аксат килер, безне азат итәр, Казан килеп, кулдан җитәкләр. «Челюскин» ны боздан коткарган күк, Кул кысарлар котлап иптәшләр. Бәйрәм булыр, дускай, бу бәйрәмгә Безнең дә бит тулы хаккыбыз. Иң данлысы – керсез һәм нык килеш Кайтты илгә изге антыбыз. Октябрь (?),"
Дуска
"А. А. Кайгырма, дус, яшьли үләбез дип, Без алмадык сатып гомерне, Үзебезчә яшәп, үзебезчә Без чиклибез аны түгелме?! Билгеләми гомер озынлыгын Еллар саны, картлык җитүе. Бәлки, менә шушы үлем безгә Мәңге бетмәс яшәү китерер?! Мин ант иттем җанны кызганмаска, Саклар өчен халкым, илемне. Йөзәү булса гомрең, син барсын да Шушы юлга бирмәс идеңме? Шатландыра безне көн дә илнең Бер-бер яңа уңышын ишетү; Нинди зур көч читтә үз-үзеңне Халкың белән бергә хис итү! Мин тиремне саклап исән калсам, Үлем миннән аша сикерсә, Шул яшәүме булыр, «хаин!» диеп, Ил битемә минем төкерсә! Юк, теләмим мин бу «исәнлек» не, Йөрәк минем моңа үчекмәс. Кешеме мин, илем үги иткәч, Җирдә миңа эчәр су беткәч?! Юк, кайгырма, дускай, безнең гомер — Ил гомренең тик бер чаткысы. Без сүнсәк тә, безнең кыюлыктан Арта бары аның яктысы. Батырлык һәм илгә турылыкны Шушы үлем белән белдерик. Безнең яшьлек шушы хисләр белән Данлы иде, көчле иде бит!!! Чикләнсә дә гомер, яшьлек безнең Эзсез сүнә диеп уйлама! Әйтсен яшьләр: менә шулай яшәп, Шулай үлсәң иде дөньяда! Октябрь,"
"Үлемгә Ничә тапкыр синең тырнагыңнан Котылдым мин, үлем. «Беттем» дигән чакта, тормыш тагын Сузды миңа кулын. Синең белән ләкин тартышудан Һич бизмәде күңлем. Батырам дигән саен, мин упкынның Эченәрәк кердем. Син: «Соңгысы булсын бусы», – диеп Шелтәләдең мине. Аның саен булдым мин тискәре, Аның саен кире. Синең белән уйнау, беләм, үлем, Күңелле эш түгел. Җирдә тыныч, гамьсез көн итүдән Бизәрмени күңел? Мине әллә яшәү биздердеме, Бу бунтарьлык нигә? Юк, үләсем килми минем бер дә, Бик яшисем килә. Давыллардан әгәр читтә булсаң, Шундый тыныч, аулак. Юк, мин килдем сиңа давыл аша, Чын тормышны даулап. Әле менә тагын килеп ләктем Синең тырнагыңа. Богау салды җәллад бу җырларны Язган кулларыма. Тиздән сүнәр гомрем, йөрәгемдә Тоеп ялкын көчен. Үлсәм үләм бөек хаклык өчен, Сөйгән халкым өчен! Шуның өчен бит мин ничә тапкыр Синең кулга төштем. Гел очрадым сиңа, юри сине Эзләп йөргән төсле. Нишлисең бит, бөек хаклык юлы Шундый тайгак булгач? Көрәшчегә бары җиңү яки Үлем генә юлдаш. Тиздән сүнәр, сүнгән йолдыз кебек, Соңгы яшәү көчем. Үләм, ләкин бөек хаклык өчен, Илем, халкым өчен! Октябрь (?),"
"Тау елгасы Ник ярсый бу елга, Ник шаша, ник таша? Тын акса ни була, Җай гына, уртача? Нигә бу дулкыннар, Нигә бу күбекләр? Нидәндер куркынган, Котырган кебекләр. Бер ага җәелеп, Киңәеп, кинәнеп, Ярларга бәрелеп, Нәрсәдер сөйләнеп. Бер кинәт котырып Сикерә ташларга. Бер тагын, онтылып, Чокырга ташлана. Бу нинди наян су! Кем айкый соң астын? Ник болай ул ярсу, Ник болай ул шашкын? Түзмәдем, ахрысы, Сорадым елгадан: – Ник, – дидем, – сабырсыз, Тынычсыз син һаман? – Мин, – диде, – бик озак Яттым җир астында. Иреккә, – ди, – сусап Һәм йончып салкынга. Мин булдым коллыкта, Тарлыкта, хурлыкта… Мин хәзер кинәнәм Җир, һава муллыкка. Елларча җыйналган Нәфрәтне һәм дәртне Мин хәзер чыгарам Гайрәтле, йөрәкле. Мин көчле, ирекле, Дулкынлы, күбекле. Алдагым өмитле, Бүгенгем күрекле! Мин котлыйм кояшны, Мин хурлыйм җир астын! Шуңарга мин ярсу, Шуңарга мин шашкын! октябрь,"
"Буран Күз ачкысыз каты буран чыкты, Юл табалмый, атлар туктады. Кар пәрдәсе аша күренеп кала Ерак түгел авыл утлары. Кул-аяклар катты, без суыктан Җилек кипкән төсле суырылдык. Озак йөргәч билдән көртне ерып, Бер капкага килеп сугылдык. Салкын безне шактый таушалдырган, Тән җылынмас төсле иде һич, Каршы алды безне җыйнак өйдә Җиделе лампа белән җылы мич. Кирәк иде безгә бер сәгатьтән Станцага барып җитәргә, Буран бүлде юлны, шушы йортка Куып кертте, ни хәл итәргә? Каргый-каргый җилне, түргә үттек, Буран безне яхшы ук йончытты. Менә шунда болыт арасыннан, Көлгән ай күк балкып, ул чыкты. Карадым да каттым… Күзләремне Күзләреннән аның аермыйм. Ләйләсеме әллә бу Мәҗнүннең, Зөһрәсеме әллә Таһирның?! Мин сурәтли алмам зифалыгын, Нечкәлеген сезгә биленең; Болыт төсле куе керфекләрен, Чәчәк төсле юка иренен; Көлгән чакта бите чокраюын, Кызаруын көләч йөзенең; Сөйләгәндә, шаян керфек аша Елмаюын коңгыр күзенең. Юк, берсе дә түгел, Танышканда, Ул карады тирән, ягымлы. Тәнне пешреп, кинәт ут йөгерде, Һәм йөрәктә ялкын кабынды. Юкка, кордаш, карны каргаганбыз, Каплады дип айның нурларын; Буран үзе безне айга илтте, Саташтырып авыл юлларын. Кыз утырды безнең каршыбызга, Баллап, сөтләп күк чәй эчерде; Барыр юлны безнең оныттырды, Яшьлек таңын искә төшерде. Буран тынды тышта, Күк аязды, Озакламый балкып ай чыкты. Кордаш минем кинәт айныган күк, Тунын киде, юлга ашыкты. Без кузгалдык. Җил юк, күк болытсыз, Ай яктырта төнге урамны, Ах… күрәсе килми бу тын айны, Күңел сагына җилне, буранны!!! Йөрәк әрни нидер югалткан күк, Серле хыял тулы күз алды. Җил басылды тышта, ә йөрәктә Утлы-җилле буран кузгалды. Буран, нигә мине, адаштырып, Ят кырларга китреп чыгардың? Белмим, белмим, ничек бу сихерле Керфекләргә кереп чуалдың? Калды инде ерак серле аем, Калын болытларга яшренеп. Калды инде татлы хыял булып Җил-буранда тиле яшьлегем. Туңдырса да тәнне, кыздырса да Адаштырып кырда, урамда — Тын тормыштан, дуслар, мең мәртәбә Күңеллерәк икән буранда. ноябрь,"
"Терелү Мин авырдым… Күрше аптеканың Бар даруын эчеп бетердем. Аның саен киптем, аның саен Каны качты сулган битемнең. Интектерде мине айлар буе Эчем пошуы, йөрәк януы. Кирәк иде миңа тәннән бигрәк Җан даруы, күңел даруы. Сизде моны зирәк больниц кызы, Ул үлчәде йөрәк көчемне. Дару итеп назлы күз карашын, Елмаюын миңа эчерде. Мин яшермим, бәлки, тәнемдә дә Бер-бер төрле чирем булгандыр. Кайсы чирнең миндә көчлелеген Доктор үзе сизә торгандыр. Рәхмәт сиңа җылы назың өчен, Татлы сүзең өчен, күреклем! Шулар белән мине кеше иттең, Шулар белән мине терелттең. ноябрь,"
"Шагыйрь сые Кунак җыйды шагыйрь… Яшьне, картны, Ир-хатынны, дусны, якынны. Шигырь булып тойгы чәчәк аткан Йөрәк бакчасына чакырды. Чәкчәктән соң шагыйрь, кунакларның Күңелләре булсын өченме, Йөрәгеннән утлы бокалларга Салып кайнар җырын эчерде. Ялкыныннан җырның исерделәр Мәҗлестәге картлар, егетләр; Канатланды уйлар, акты хисләр, Артты көчләр, артты өмитләр. Ак сакаллы бер карт кузгалды да Әйтте: «Шагыйрь! Рәхмәт сыеңа! Мин күрмәгән идем мондый сыйны Туксан еллык гомрем буена. Күп татыдым ачы-төчене мин Туксан еллык тормыш юлымда. Күптән җуйган дәртле яшьлегемне Таптым бүген синең җырыңда». Ноябрь (?),"
"Күршеләр Күрше белән борыннан Булмады һич татулык. Көн саен бер усаллык, Көн саен бер катылык. Мин кибәргә кер элсәм, Ул чыгарып көл түгә. Мин коймага кар өйсәм, Ул таратып бетерә. Быел абзар артыма Чәчтем кызыл кәбестә. Күршем инде, билгеле, Киртә миңа һәр эштә. Минем кызыл кәбестәм Кыяклангач, өлгергәч, Быел бәлеш ашыйм дип, Эчкә җылы йөгергәч, Күршем беркөн базардан Алып кайтты бер кәҗә. Оныта алмыйм бу мутлыгын Аның шушы көнгәчә. Каһәр суксын, җир йотсын Бу өметсез кәҗәне, — Нинди каты кыйнап та Җитмәде бит әҗәле. Һәр көн килә кунакка, Мут басып тоякларын, Кыеп, кырып бетерде Кәбестәм кыякларын. Бетте бакчам, кырылды, Һич чара юк каһәргә. Охшап калды түтәлләр Бомбаланган шәһәргә. Хәзер инде ачудан Кәбестәмне ташладым. Һәм күршегә үч итеп Бүре асрый башладым. Кыйссадан хисса Беркөн күршем, кәҗәсен Суеп, кунак чакырды. Мине түргә утыртты, Шундый әйбәт, акыллы. Белмәгәнмен күршемне, Ул шундый ипле икән. Бакчам саклый алмадым, Үзем гаепле икән. Күрше сөеп күршесен, Дусларча сүз катмаса, Юк ачуны бар итеп, Эчтә бүре сакласа, Иң начары шул икән… Тәүбә-тәүбә бу эштән. Кунак итәм күршемне, Өлгергәч тә кәбестәм. ноябрь,"
"Була кайчак Була кайчак гаҗәп күңел каты, Бернәрсәгә җүнләп ис китми. Үлем җиле исә күңел гөленә, Яфрагын да ләкин селкетми. Йөздә бары мәгърур көлемсерәү, Уйдан ерак дөнья мазасы. Шул вакытта менә әллә нигә Тик язасы килә, язасы!.. Үтерсәгез, әйдә, үтерегез! Котырыгыз аннан, биегез! Тик шагыйрьгә кара китерегез Һәм кулына каләм бирегез! Ноябрь,"
"Таш капчык Тимер баулы таш капчык, Хәлең җитсә ташлап чык! Үзең ташлап чыкмасаң, Үләчәгең ап-ачык! Шул капчыкка салдылар, Авызын бәйләп алдылар. Тегермәндә тартырга Чират көтеп калдылар. Кырып капчык төбеннән Сөяк тарта тегермән. Тегермәннең ташлары Бар да үткен тимердән. Тегермәнче каргана, Он урнына кан ага. Шул кан белән туклана Патша дигән кандала. Тегермән кан тартмасын, Җил канатын какмасын! Илгә кыйбат бу каннар Әрәм булып акмасын! Капчыкларны чишегез! Тегермәнне ишегез! Штык белән патшаның Эчен төртеп тишегез! Ноябрь (?),"
"Катыйльгә Мин тез чүкмәм, катыйль, синең алда, Кол итсәң дә, тоткын итсәң дә, Кирәк икән, үләм аягүрә, Балта белән башым киссәң дә. Меңен түгел, бары йөзен генә Юк италдым синең сыңарның. Һәм халкымнан, кайткач, шуның өчен Мин, тезләнеп, гафу сорармын. Ноябрь,"
"Чәчәкләр Барыгыз болынга, балалар! Йөгрегез, уйнагыз, көлегез! Елмайсын күреп шат аналар, Юансын боеккан күңлегез. Болында күп матур чәчәкләр, Барсы да татлы, хуш ислеләр. Нәркизләр, сөмбелләр һәм мәкләр, Нәкъ сезнең ирнегез төслеләр. Җил көйләп тирбәтә аларны, Иркәли кояшның нурлары. Алар бит изге Җир-ананың Сөекле кызлары, уллары. Бу җирдә күп булды сугышлар, Янгыннар, явымнар, давыллар; Киселде күп батыр тормышлар, Янды зур калалар, авыллар. Ил өчен барды бу зур көрәш Давыллы, дарылы елларда. Сеңде бу туфракка күпме яшь, Күпме кан тамды бу кырларга. Шул каннар һәм яшьләр аркылы Ил бөек җиңүгә иреште. Яз килде: дулкынлы, ялкынлы, Чәчәккә төренде җир өсте. Бу гөлләр шытты Җир-ананың Яралы йөрәге түрендә. Ничек ул йөрәкнең янганын Мин күрәм аның һәр гөлендә. Җыегыз, балалар, сез җирнең Бу нәфис һәм иркә гөлләрен. Китрегез данлыклы хөр илнең, Тәбрикләп, шатлыклы көннәрен. Сезнең дә, бәлки, бу сугышта Үлгәндер атагыз, агагыз, Хәтерләп сезне соң сулышта… Һәм бардыр йөрәктә ярагыз. Сез назлап үбегез гөлләрне, Хуш истән күңлегез ачылсын. Җир бирде сезгә шат көннәрне, Йотып тир, кан һәм яшь тамчысын. Балалар, сез гөлләр үзегез, Чыктыгыз калкып җир карныннан Һәм чәчәк аттыгыз, үстегез Атагыз, агагыз каныннан. Сез безгә шулкадәр кадерле, Шулкадәр ягымлы, сөйкемле! Ал таңы алдагы дәвернең Йөзегездә чагладыр шикелле. Чәчәкләр, үсегез, чәчәкләр, Дәрт биреп безнең шат күңелгә. Сезгә бу шатлыклар, рәхәтләр Бит җиңеп алынган гомергә. ноябрь,"
"Егет көче Ул кабатлап лачын йөрәгенең Изге антын сөйгән халкына, Автоматын асты аркасына Һәм атланды акбүз атына. Егет үткән юлда сафлар сынды, Туплар ауды, танклар ватылды. Кайдан алды егет мондый көчне, Кайдан алды мондый ялкынны? Байрак итеп илгә турылыкны, Утны-суны кичте бу егет. Автоматы түгел, аты түгел, Анты белән көчле бу егет. ноябрь,"
"Ышанма Сиңа миннән хәбәр китерсәләр, «Ул егылган арып», – дисәләр, Син ышанма, бәгърем! Мондый сүзне Дуслар әйтмәс, якын күрсәләр. Байрагыма каным белән язган Антым чакра алга барырга. Хакым бармы минем абынырга, Хакым бармы арып калырга? Сиңа миннән хәбәр китерсәләр, «Алмаштырган илен», – дисәләр, Син ышанма, бәгърем! Мондый сүзне Дуслар әйтмәс, мине сөйсәләр. Илдән киттем ил һәм синең өчен, Автоматым асып аркама. Илемне һәм сине алмаштыргач, Җирдә миңа тагын ни кала? Сиңа миннән хәбәр китерсәләр, «Муса инде үлгән», – дисәләр, Син ышанма, бәгърем! Мондый сүзне Дуслар әйтмәс, сине сөйсәләр. Туфрак күмәр тәнне, күмә алмас Ялкынлы җыр тулы күңелне; «Үлем» диеп әйтеп буламы соң, Җиңеп үлгән мондый үлемне? ноябрь,"
"Упкын Су коена ялгыз бер сылу кыз Ай нурында, агым елгада… Аккош төсле җитез йөзеп китә, Балык төсле чумып югала. Алка-алка булып ак дулкыннар Чорналганнар нечкә биленә. Энҗе сипкән юка чәч толымы Дулкынланып төшкән иңенә. Мәрмәр тәнен коча ай нурлары, Су өстендә көмеш тавышлар. Айга көндәш сылу кызга карап, Таң калганнар таллар, камышлар. Куа-куа йөгрек дулкыннарны Кыз тирәнгә керде онтылып. Упкын тартты кызны су төбенә, Ямьсез тавыш белән котырып. – Коткарыгыз, батам! – дип кычкырды Кыз, кулларын сузып упкыннан. Кыз тавышын ишетеп йөгереп чыкты Юлчы егет акбүз йортыннан. Йөзеп керде егет, Яр башына Алып чыкты кызны, коткарды; Ай нурында кызның алсу йөзен, Сылу сынын күреп сокланды."
"* * * Ник елмайдың, утлы карашыңны Йөрәгемә кадап, акыллым?! Нигә серле гыйшкың упкынына, Алып кереп мине батырдың?! Оныттырдың сөю дулкынында, Шатлык, кайгы, гамьнең һәммәсен! Әкияттәге шаян, сылу тәнле Су кызымы идең әллә син? Хәтереңдәме, суга баткан чакта Суздым сиңа ярдан кулымны! – Рәхмәт! – дидең, ләкин йөрәгемә Син кададың сөю угыңны! Инде хәзер кулың сузарсыңмы Хәят диңгезендә, иректә, Йөзгән чакта гыйшкың упкынына Кереп баткан моңлы егеткә? Ноябрь (?),"
"Җырларым Җырларым, сез шытып йөрәгемдә, Ил кырында чәчәк атыгыз! Күпме булса сездә көч һәм ялкын, Шулкадәрле җирдә хаккыгыз! Сездә минем бөтен тойгыларым, Сездә минем керсез яшьләрем. Сез үлсәгез, мин дә онтылырмын, Яшәсәгез, мин дә яшәрмен. Мин кабыздым җырда ялкын итеп Йөрәгем һәм хаклык кушканны. Җырым белән дусны иркәләдем, Җырым белән җиңдем дошманны. Алдый алмас мине түбән ләззәт, Вак тормышның чуар пәрдәсе; Шигъремдәге чынлык, ут һәм сөю — Яшәвемнең бөтен мәгънәсе. Үлгәндә дә йөрәк тугры калыр Шигъремдәге изге антыма. Бар җырымны илгә багышладым, Гомремне дә бирәм халкыма. Җырлап үттем данлы көрәш кырын, Җырлап килдем тормыш языма. Соңгы җырым палач балтасына Башны тоткан килеш языла. Җыр өйрәтте мине хөр яшәргә Һәм үләргә кыю ир булып. Гомрем минем моңлы бер җыр иде, Үлемем дә яңрар җыр булып. ноябрь,"
"Икейөзле дуска Киемем минем кырык ямаулы да, Күңелем саф аның каравы. Син – купшы, тик тузган йөрәгеңнең Җитмеш җиде төрле ямавы. ноябрь,"
"Кыз теләге Күп яучылар килде таң кызына Тау иленнән, диңгез артыннан; Киемнәре ефәк һәм атластан, Көймәләре сары алтыннан. Кызны котлап җәүһәр муенсалар, Беләзекләр бүләк иттеләр. Тик барсы да, кире җавап алып, Буш кул белән кайтып киттеләр. Шагыйрь килде, аның бар бүләге — Ялкынлы җыр тулы йөрәге. Шушы булды кызның сайлаганы, Шушы булды кызның сөйгәне. ноябрь,"
"Хыял Ялыктырды инде бикле тормыш, Көне-төне һаман бертөрле. Ирексезлек, тарлык йөрәктәге Бар өмитне, дәртне үтерде. Таш диварлар алды шатлыгымны, Биреп картлык, кайгы, ютәлне. Ишегемә барсам, ишек бикле, Тәрәзәмә килсәм – челтәрле. Һәр таң көтә мине дар агачы, Кайгы арта кайгы өстенә. Яшәү миңа татлы хыял гына, Шатлыкларым авыр төш кенә. Сирәк-мирәк тимер челтәр аша Таң нурлары күктән коела. Ал яулыгын ябынып, минем янга Бәхетем килә төсле тоела. Сөйгән кызым кебек елмаер да Үбәр төсле үрелеп ирнемнән. Һәм чакырып ирек бәйрәменә, Ул җитәкләр төсле җиңемнән. Әйтер төсле: «Мине юкка гына Көтмәдең син көн дә зарыгып. Килдем сиңа ирек, яшәү алып, Гомрең таңы булып кабынып». Хыял, хыял!.. Нинди ләззәтле син, Ташламыйсың мине һичкайчан. Бу тарлыкта ялгыз нишләр идем, Ярый әле, син бар, ичмасам! Беләм, ләкин яшәү килмәс миңа, Бар хыялым шунда табылыр: Бәхет, яшәү илгә бүләк итеп, Җиңү таңы тиздән кабыныр. Ноябрь,"
"Сөю Өзелеп сөйде егет, Кыяр-кыймас Ачты аңа беркөн йөрәген. – Сөям… – диде, ләкин назлы кызның Ишетмәде: «Мин дә!» – дигәнен. Кыз яратып юри әйтмәдеме, Әллә чынлап яратмадымы?! Тик көчәйде егет йөрәгенең Сөю белән канатлануы. Сугыш килде… Аерып иркәсеннән, Ут чүленә тартып китерде. Сөю аны алга җитәкләде, Ярасыннан канын киптерде. Кызы өчен, туган йорты өчен Ул алдында булды көрәшнең. Егетлеген шунда күрсәтмәсә, «Егет!» диеп, аңа кем дәшсен? Сөю белән үзен көчле сизеп, Ул атлады дәртле, өмитле. Җиңү таңы җирдә кабынганда, Ядрә екты, ахры, егетне. Ул саташты соңгы сулышында, Үлем исе аны исертте. – Сөям… – диде һәм ул иркәсенең: – Мин дә! – дигән тавышын ишетте. ноябрь,"
"«Кызыктырма, яшьлек, кызың белән…» Кызыктырма, яшьлек, кызың белән, Мин карт инде, яшьләр кызсыннар… Билгә җиткән җитен сакалым бар, Буйга җиткән җитез кызым бар. Декабрь (?),"
"«Мәсгут килер, безне азат итәр…»"
"(«Мәсгут батыр» эпосы) Мәсгут килер, безне азат итәр Бу караңгы бирән базыннан. Чөнки аның ахак байрагына «Азатлык һәм яшәү» язылган. Декабрь (?),"
Бүләгем
"Тоткынлыкта танышкан бельгияле дустым Андре Тиммерманска Кайтса иде гөлләр арасында Гөрләп үткән көләч көннәрем. Дускай, сиңа бүләк итәр идем Илкәемн иркә гөлләрен. Бернәрсәм юк минем монда хәзер: Йортым, бакчам, хәтта иркем дә. Гөлләр монда бар да кибеп сулган, Җирләр монда читләр иркендә. Тик бар минем кара уйлар белән Тапланмаган керсез йөрәгем. Йөрәгемнең язгы гөлләр төсле Җыры булсын сиңа бүләгем. Үзем үлсәм, исмем, җырым үлмәс, Ул яңгырар илнең кырында. Сөйләп илгә тоткын күңелләрдә Чәчәк аткан дуслык турында. Декабрь (?),"
"Дүрт гөл Юлын бүлеп дошман танкларының, Биш җәяүле ятты чокырга. Гранаталар һәм шешәләр белән «Юлбарыс» ның тәнен чукырга. Якынлашкан саен хәшәрәтләр, Бер мөгезле, корыч түшлеләр, Егетләрнең утлы йодрыгыннан Юл кырына авып төштеләр. «Юлбарыс» лар шашып сикерделәр, Көчәйттеләр кургаш ютәлне. Чыдамады бишнең берсе, торып, «Биреләм» дип кулын күтәрде. Күршесендә яткан дусты аның Аркасына кылыч кадады. Хаин тапты үлемен үз кылычыннан, Череп сынды тормыш кадагы. Дошман танклары чикне үталмады, Килгән берсе ауды чокырга. Һәм шунда ук бишәү ятып калды, Талып соңгы татлы йокыга. Әкияттәге төсле үлән үсәр Бу данлыклы кабер өстендә. Чәчәк атар дүрт гөл дүртесендә, Һәм тигәнәк үсәр берсендә. Сез килегез, кызлар, бу кабергә, Тигәнәкне йолкып атыгыз! Иркәләсен илнең ал гөлләрен Йөрәкләрдән төшкән яктыгыз! Декабрь (?),"
"Балыкчылар Яр башына батыр балыкчылар, Чатыр корып, учак яктылар. Акты кырга акбүз чатырлардан Дәртле җыр һәм шаян чаткылар. Учак ачты төннең сәхнә итеп Ярга элгән кара пәрдәсен. Чагылдырды ярда биеп йөргән Яшь егетнең зифа гәүдәсен. Биючене котлап алкышлады Күл буенда үскән камышлар. Төнбоеклар, таллар… балыкчыга Бар да якын, бар да танышлар. Бу егетләр бүген Байкал күлдән Алтмыш тонна балык тарттылар. Кайттылар да аннан, бәйрәм итеп, Яр буена учак яктылар. Җебемәгән дәртле йөрәкләре Көне буе туңып, чыланып. Армаса да егет армый икән Алтмыш тонна балык чыгарып. Тик бер егет… ярты айга карап Утырган да Байкал ярына, Уйга талган. Аның назлы күңле Ерактагы ярын сагына. Тонна-тонна көмеш балыкларны Җиңел тарта аның җилкәсе. Тик иртә дә, кич тә йокы алмый, Сагындыра сөйгән иркәсе. Алтмыш тонна балык ул кадәрле Авыр тоелмады беләккә. Йөз тоннадан авыр сагыш хисе Ялкынланып сөйгән йөрәккә. Декабрь (?),"
"Яралар Безнең белән бергә авыр йөкне Күп тарттыгыз, чибәр сеңелләр! Җиңегездә җылы кан эзләре, Күзегездә кара сөремнәр! Яралыны юып бәйләдегез, Күтәрдегез җиргә ауганны. Чәчләреннән сыйпап йоклаттыгыз Походларда йөреп арганны. Яралылар, сезнең җылы кулдан Савыгып, кире җиргә бастылар. Рәхмәт сезгә, илнең иркәләре, Көләч йөзле, кыйгач кашлылар! Җиңү белән куып бар кайгыны, Гөлләр кочып илгә кайттыгыз. Сөендерде талган күңелләрне Йөзегездән төшкән яктыгыз! Тик, сеңелләр, чибәр кыз кардәшләр, Бик күп әле илдә яралар. Яраланып ауган зур калалар, Аналары үлгән балалар. Авыр сулап яткан таш йортларга Хәят бирсен җитез кулыгыз. Терелтегез үлгән шәһәрләрне, Үксезләргә ана булыгыз! Батыр каны сеңгән басуларга Тамсын хәзер алтын тирегез! Сез җиңдегез яуны, Җимреклекне, Бөлгенлекне инде җиңегез! Декабрь (?),"
"Кар кызы Кышкы бер җиләс кояшлы көндә Авылның данлы «Көмеш тавында», Эрер-эремәс соңгы кар җирдә Күз яшен сыгып яткан чагында, Шаян балалар карда тәгәрәп Һәм кар атышып уйнап туйдылар. Шуннан җыйнаулап, карны әвәләп, Бер кыз сурәте ясап куйдылар. Кич булды, салкын карны катырды, Балалар арды һәм иректеләр. Кар кызын тауда ялгыз калдырып, Җылы өйләргә кайтып киттеләр. Төн буе кызны иркәләп, назлап Исте көньяктан апрель җилләре; Батыр кояшны һәм язны мактап, Җил кызга серле әкият сөйләде: «Син әле, – диде, – белмисең безнең Ут тәнле, кайнар Кояш батырны; Таң кала һәркем күреп ал йөзен, Яндыра җирне аның ялкыны». Кыз әйтте көлеп: «Кояшыгызга Һәм языгызга һич китми исем. Нәрсә ул ялкын карга һәм бозга, Карбикә белми мәхәббәт хисен. Мин мәңге салкын, юк миндә ялкын, Мин – кыш иркәсе, әллә белмисең? Мин – боз йөрәкле, миңа кирәкми, Теләсә, Кояш үзе баш исен!» Таң атты. Кояш көчле, ялкынлы, Чыкты елмаеп урман артыннан. Кар кызын, ымлап, язга чакырды, Тапшырды букет нурдан, ялкыннан. Кар кызы кинәт карап ымсынды, Ярсытты аны бу көләч иртә. Сөю ул шундый серле, тылсымлы, Боз йөрәкне дә үбеп эретә. Карбикә, ярсып, язга ашкынды, Ул гашыйк булды көчле Кояшка. Кузгатты җилләр язгы ташкынны, Кудылар бозны яз килгән якка. Кояш кар кызын назлый, иркәли, Яндыра аны кайнар кочагы. Иелеп үпте ул Карбикәне, Тартты үзенә бозлы көч аны. Һәм кинәт кызның боз канлы ирнен Сихерле яшрен ялкын көйдерде. Кыз, бар хисләрен Кояшка биреп, Гөрләвек булып гөрләп йөгерде. Кызның йөзеннән тама тамчылар, Бу – аның кайнар сөю яшьләре. Ул елый, сөю язын каршылап Сүтелә җилдән көмеш чәчләре. Кайда боз канлы мәгърур кар кызы? Акты сөйгәне куенында эреп. Сөю һәм яшьлек утын кабызып, Ага ул җырлап, шашып, тилереп. Ул тынды узган яшь гомер төсле, Тик соңгы яше җирне чылатты. Кыз җырлап аккан җирдә гөл үсте, Ул Кояш төсле ал чәчәк атты. Мәхәббәт, мине иркәм куенында Эрет, хисләрем ташып аксыннар. Сөю сугарган гомрем юлында Гөлләр таң төсле чәчәк атсыннар. декабрь,"
"Табут Туксан яше тулды Фарук картның; Йокысыннан беркөн уянып, Утырды да ике кулы белән Башын тотып, озак уйланып Әйтте картым: «Җитәр, күп яшәдем, Кирәк әзрәк оят белергә… Вакыт инде гүрне кайгыртырга, Мин килмәгән җиргә гомергә. Вакыт инде дөнья ләззәтләрен, Михнәтләрен читкә ташларга; Түшәгемә ятып тыныч кына Соңгы көнне уйлый башларга». Шулай диде дә ул чыгып китте Табут ясатырга остага. Чәч алучы белән табутчының Ишекләре бер үк тупсада. Керим диеп табут остасына Борылганда, сулъяк ишектән Килеп чыкты бер кыз ал яңаклы, Ак халаттан, кызыл читектән. Күзләрендә яшьлек, ямь, матурлык! Нинди йөрәк күреп сөенмәс! Нинди картлык аңа тезен чүкмәс, Нинди үлем каушап чигенмәс! Кабындырды кызның күз карашы Туксан яшьлек туган йөрәкне. Кыз эндәште көлеп, шаян гына: – Нихәл, бабай? Табут кирәкме? – Юк, табутка, кызым, иртә әле, Үлем тотмый әле якамны. Сакал басты, иркәм, бераз гына Төзәтәсе иде сакалны… Декабрь (?),"
Бер үгет
"(Кешелек турында) Мин күп күрдем филдәй кешеләрне: Киң күкрәкле, тимер бәдәнле. Тик күрәсе иде эше белән Кеше булган иң чын адәмне. Кем сокланмас көчкә, тимер сынса Һәм су чыкса баскан эзеңнән. Тик ни файда, көчең филдәй булып, Эшең булса чыпчык тезеннән. Эзе калсын керсез намусыңның, Ни үтсә дә синең кулыңнан. Көчлелегең белән горурланма! Кешелегең белән горурлан! Һәр адымыңда синең туры акыл, Көчле йөрәк эзен күрсеннәр; Кылыч белән түгел, турылык һәм Чынлык белән көчле кешеләр. Син яшәмә җирдә файдасыз бер Түмгәк булып тигез урында. Янып калсын гомрең маяк булып Үзеңнән соң килгән буынга. Утта булган балчык кире купмас, Эштә булган тимер тутыкмас. Эш күрсәткән ирне ил онытмас, Каберенә эзне суытмас. декабрь,"
"Имән Юл чатында ялгыз гына Үсеп утыра бер карт имән. Тирә-ягы яшел чирәм, Ботаклары җиргә тигән. Таң җилләре җилфер-җилфер Җилфердәтә яфракларын. Имән җырлый искә төшереп Шаулап үткән яшь чакларын. Мең ел элек кемдер монда Җир казыган, тир тамызган. Һәм беренче кат имәннең Яшәү иртәсен кабызган. Кем дә белми ул кешене, Игенчеме, бакчачымы, Яшеллек һәм хәят сөйгән Батыр хезмәт патшасымы? Кем булса да, туфрагында Җир саклаган аның тирен. Һәм карт имән гомре белән Бүләкләгән бу эш ирен. Һәр көн юлдан дистәләгән Юлчы уза, тузан туза. Һәм һәр юлчы – моңлы җырчы — Имән җырын тыңлап уза. Җилле көнне юлчыларны Имән саклый җил-яңгырдан. Җылы биреп җил-су үтмәс Яшел чуклы юрганыннан. Күләгәсе ял иттерә Кырда эшләп арганнарны. Кавыштыра айлы кичтә Яшрен утта янганнарны. Юл күрсәтә адашканга Имән кышкы бураннарда. Җәен татлы дымын эчерә Кырда урак урганнарга. Бәхетле син, ерак илдәш, Хезмәтеңә мин баш иям. Һәйкәл булып яшьлегеңә Үскән монда бу карт имән. Җирдә кеше торса торсын, Эзе калсын тирән булып; Үзе үлсә, эше калсын, Меңьяшәрлек имән булып. декабрь,"
"Бала йокысы Ак мамык мендәрнең Эченә күмелеп, Ул йоклый, төсенә Сокланып үләрлек! Күкрәген тутырып, Еш, иркен сулаудан Ал бәрхет ирене Аз гына суланган. Битләре – пар алма, Миләүшә – керфеге. Тир белән чыланган Ефәк чәч бөртеге. Өстеннән ул тибеп Очырган юрганын. Өч бөртек кашын да Җыерган булган ул! Бадианмы, нәркизме — Хуш исле кочагы! Куенында, билгеле, Иң сөйгән курчагы. Шылт иткән тавыш юк, Бүлмәдә шундый тын. Кешеләр сөйләшә Үзара шыпыртын. Чү, акрын! Идәнгә Нык басып йөрмәгез! Йокласын туйганчы, Уята күрмәгез! Бүлмәдә өч чебен Бар иде, аны да Шәл белән кудылар Өлкәннәр ягына. Күрегез, никадәр Кадерле баланың Йокысы да назлы Күңленә ананың! декабрь,"
"Серле йомгак Әкияттәге серле йомгак булып Тәгәрәде тормыш сукмагым. Озак бардым, ахры, көн батканда, Шушы йортка арып туктадым. Әкияттәге дию патшасыдай, Йорт хуҗасы чыкты каршыма. Балта аскан, бөркет үләксәсен Бүрек итеп кигән башына. Әкияттәге төсле тимер капка, Күз кадәрле тишек капкада. Дию, карап һәр көн шул тишектән, Корбаннарын санап мактана. Дию өчен көн дә йөз учакта Кәбаб кыза адәм итеннән. Шушы йортта икән кара бәхтем Мине илдән тартып китергән. Эх сез, шомлы әбием әкиятләре, Кая сезгә җитү чынлыкны?! Сүз җитәрме сөйләп аңлатырга Бу йорттагы вәхшәт, коллыкны! Кая гына аяк атласаң да Саклый монда дию тозагы. Һәр тыкрыкта үлем күләгәсе, Һәр ишектә коллык йозагы. Шундый тәртип монда: акылы барның Балта белән башын чабалар. Ишекләре бикле килеш яна Карт аналар, бала-чагалар. Дию өчен зифа билен бөккән, Мәхрүм булып аштан, иректән, Илләреннән куып китерелгән Хөрмә кебек кызлар, егетләр. Йөрәк елый, таныш яңакларда Канлы яшь һәм сулган төс күреп. Күргәннәрем шомлы әкият кебек, Кичергәнем авыр төш кебек. Нәүбәт җитәр миңа, тик мин үлгәч, Җырларымны минем кабатлар Мин юлымда туктап назлап үткән Гөлҗимешләр, гөлләр, наратлар. Әкияттәге серле йомгак булып, Җырым калды сүтелеп юлымда. Сез табарсыз килеп шушы эздән Мине соңгы йөрәк җырымда. декабрь,"
"Алман илендә Синме соң бу – бөек Маркс иле Һәм давыллы Шиллер ватаны? Тоткын итеп сиңа китерде дә «Кол» дип мине немец атады. Әйт син миңа: утлы, «Рот Фронт» лы Көннәреңне кая югалттың? Нигә мине – Клара әбисенең Сөйгән улын кыйнап елаттың? Шулай дипме сине белә идем, Гёте белән шашкан чагымда? Бетховенның кыю симфониясе Ник яңрамый мәрмәр залыңда? Хөр йөрәкле Гейне гашыйгына Хуҗаң тимер богау кигезде. Карл белән Роза каны тамган Төрмәләрнең бозын имезде. Мин күрмәдем синдә кояш нурын, Баскан аны канлы тузаның. Тик таныдым батыр Тельман яткан Подвалларның авыр йозагын. Шулай укмы Карл Либкнехтны Һәм Розаны буып үтергән Бурзайларың беркөн алып чыгып Ыргытырлар мине күпердән? Кая соң сез, Гейне һәм Марксны Тыңлап үскән мәгърур егетләр, Алар бакчасында үскән гөлләр, Вильгельм Телль, Энгель кебекләр? Арагызда кем бар – Цеткин улы, Тельман егетләре кайсыгыз? Ишетегез корыч ирек таушын, Төрмәләрне безнең ачыгыз! Саф-саф булып тагын нчы Елгы төсле җырлап килегез! Һәм күтәреп өскә уң йодрыкны, «Рот Фронт» дип җавап бирегез. Борыгыз муйнын комсыз карчыганың, Кояш чыксын Алман җиренә. Күтәрелсен Тельман трибунага, Маркс, Гейне кайтсын иленә. Арагызда кем бар – Цеткин улы, Тельман егетләре кайсыгыз? Ишетегез бөек хаклык сүзен, Төрмәләрне безнең ачыгыз! Декабрь,"
"Батырлык турында Беләм, егет, синең җырыңда Күп илеңә сөю, якынлык. Тик әйт: авыр сугыш елында Син күрсәттең нинди батырлык? Син бастыңмы сафка, кыенлык, Кайгы йөген илең тартканда? Кыенлыкта күренә кыюлык, Ил батырны сыный батканда. Ирлек сорый көрәш егеттән, Ирешер өчен бөек өмиткә. Ирек китәр, качсаң ирлектән, Ирлек белән иреш иреккә. Коткарырмы ялыну, елаулар, Тоткын итсә дошман йөрәкне? Буа алмас ләкин богаулар Кылыч йөртә белгән беләкне! Ни мәгънә бар эзсез яшәүдә, Түбәнлектә, тарлык, кимлектә? Яшәү хозурлыгы хөрлектә, Гомер озынлыгы ирлектә. Ил онытмас бирсәң каныңны Ватан өчен изге көрәшкә. Хаин каны тама чиләккә, Батыр каны тама йөрәккә. Батыр үлә, үлмәс ат алып, Батырлыклар белән макталып. Исмең калсын, үзең үлсәң дә, Тарихларда укып ятларлык. Декабрь,"
Яңа ел теләкләре
"Андре Тиммерманска Хәмер, шәраб безгә булмас инде, Яшебезнең кайнар тамчысын Бокалларга салып күтәрербез, Шуның белән күңел ачылсын. Шул яшь белән нче ел Алып китсен йөрәк ярасын! Каршы алыйк якты өмит белән, Бәхет, шатлык белән яңасын! Син китәсең безне базга бикләп, Хуш, иске ел – көмеш сакаллы! Мин күтәрәм татлы шәраб итеп Өмит яшем тулы бокалны. Җитәр инде, бик күп акты каннар, Күп киселде якты гомерләр. Яңа елда, тынып газаплардан, Күтәрелсен иде күңелләр. Бу Яңа ел безгә татлы ирек Һәм бәхетле яшәү китерсен. Ул салдырсын кулдан богауларны Һәм күзләрдән яшьне киптерсен. Алып килсен җиңү куанычын, Дуслар белән күршү шатлыгын. Нуры белән юып үпкәләрне, Ютәлләрнең алсын актыгын! Шушы елда, дустым, җитәкләшеп Кайтсак иде туган йортларга. Балаларны, хатын, туганнарны Данлы җиңү белән котларга. Шушы елда безгә туган өйдә Коймак пешсә иде учакта. Елый-елый, хатын, балаларны Алсак иде кайнар кочакка. Һәм озатсак иде без ул елны Бәхет, шатлык, җиңү турында Язган шигырь белән, шәраб эчеп, Мул табында, өстәл кырында! гыйнвар,"
notes
Примечания
"Сахибеңә – хуҗаңа, ияңә."
"Калинин Михаил Иванович (–) – дәүләт эшлеклесе. Ул XIV съездда чыгыш ясый, шигырьдә шул искә алына."
Биредә Муса Җәлил шагыйрь Әхмәт Фәйзигә (–) мөрәҗәгать итә.
"Мәхкүм – хөкем ителгән, гаепләнгән кеше."
"Арбадың – сихерләдең, буйсындырдың."
"Мыррман – «герман, фашист» дигәнне аңлата."
"Максат килер – «Мәскәү килер, Совет җиңәр» дигән мәгънәне белдерә."
"А. А. – Муса Җәлилнең дусты һәм көрәштәше, язучы Абдулла Алиш дип уйланыла."
"Катыйль – үтерүче, палач."
"Кәбаб – куырдык, куырма."
Poem
"«Гыйлемлек нурани җәүһәр…» Гыйлемлек нурани җәүһәр Ки мөэминләр содурында; Һәуа бер аждаһа кеби Чыгар җисмең къөбурендә. Гыйлем сахибе һичбер дә Черемәс – үлсә дә – гүрдә, Тереклекдә җире – түрдә, Булыр мәҗлес хозурында. Һәуа сахибе зурланыр, Кәсеб итәргә хурланыр, Зәмимә берлә болганыр, Булыр нәфесе зурында."
"«Сачәк бер вакыт атадыр…» Сачәк бер вакыт атадыр, Коела, йиргә ятадыр; Кибәдер – корып катадыр, Көзенә керсә яринда. Гомер дәхи шулай үтәр, – Сачәк вактың үтеп китәр, Йөзеңнең рәүнәкъе бетәр, Йәшендән керсә кайгыга."
"«Иляһи, бу асыл кошны…» Иляһи, бу асыл кошны Тубай агачына кундыр, Иляһи, мин сабырсызны Сабырлык юлына күндер! Каләмем дә тая инде, Ки яза алмай турыдан; Яна бәгърем, сула йөзем Авырлыклардан, гуредан. Языйм микән, җитәр микән? Язу файда итәр микән? Бу кайгулар бетәр микән, Гомерлеккә китәр микән?!"
"«Бәйан итәм ки бән сезгә…» Бәйан итәм ки бән сезгә, Гаеп итмәңез сез безгә: Гыйлемлек булмады бездә, – Йөрепмез гъәфләтә һәр ан. Нәчә еллар гомер сөрдем, Даим мәдрәсәдә тордым, Җаһиллегем бүген белдем, – Йөрепмез гъәфләтә һәр ан. Бәйан итдем ки хәлемне, Сарыф итдем, и, малымны, Хисабламадым алдымны, – Йөрепмез гъәфләтә һәр ан. Йөрәкләрем булып бирйан, Гомер үтде, булып гирйан, Даим булдым үзем гъөрйан, – Йөрепмез гъәфләтә һәр ан. Һаман тордым үзем кышда, Торып чыга идем тышка, Гомерләр үтде күп бушка, – Йөрепмез гъәфләтә һәр ан. Чыга(р) идем даим юлга, Тота(р) идем китаб кулга, Эшем калды бәнем юлда, – Йөрепмез гъәфләтә һәр ан!"
"«Бу илләрдә торып калсам…» Бу илләрдә торып калсам, Ярамас кызга күз салсам, Атамның каргышын алсам… – Качыйм тизрәк бу илләрдин! Арысландай егет-иргә, Батып бетсә дә кан-тиргә, Чит илләргә, ерак җиргә Качу әүля бу илләрдин. Сөеп бу илгә килсәм дә, Ки юрга кеби җилсәм дә… Бөтен вөҗүдем, ил, сәндә, – Нигә тиз мине ятсындың?.. Туган илем ерак калды, Җәяү йөреп сыйрак талды, Тагы бигрәк йөрәк янды…– Әзәлдәген ник азсындың? Бу илнең һич чиге юкдыр, Биниһайә адәм чукдыр; Бере ач юк – бары тукдыр, – Нигә соң миңа тарсындың? Тарсынма бер дә, китәрмен: Җен, Иблистән дә битәрмен, Үз белгәнемне итәрмен, – Ки әгъля-гъәршә ашкындым! Миңа бердер: кая булсам, Багъ алмадай пешеп тулсам, Ки соңрадин шиңеп сулсам… – Шуның чөн сиңа гъәрсендем. Кусагыз да, һич уфтанмам, Язуымнан да тукталмам, Котылмассыз барыбер сез, Әле болай гына калмам: Төреп чалма-чапанларны, Йөресәм кыр-япанларны, Онытмам сез наданларны, – Элеп салмыйча һич калмам!"
"«Ки кяшки…» Ки кяшки дөньяга килмәгәй идем, Бу хәсрәтләрне бән күрмәгәй идем! Язарга бән каләм алдым камышдин, Йөрәккә кан утырды ла сагышдин. Йөрәккә ут төшәдер яна-яна, Бу хәсрәтдин булам микән дивана? Мәгәр төшәр идем утның эченә, Вәли сабыр итәмен Хакъ эшенә."
"«Бәнем эчемдәге нарым…» Бәнем эчемдәге нарым, Дөньяга чыгарсам барын, Эретеп су итәр карын, – Сабырлык бирсәнә, Алла! Нә кадәрле языйм дисәм, Язарга сүзләрем калды; Нигәдер хәлләрем китеп, Язарга кулларым талды. Мөнәҗәтләр язарга да Зиһенләрем таралгандыр. Күп хәсрәтләр күрер өчен, Газиз башым яралгандыр."
"«Ходауәндә, яна бәгърем…» Ходауәндә, яна бәгърем: Бу йирдә юк бәнем кадрем, Чыдарга калмады сабрым, – Сабыр бирсен үзе Алла! Йәтимлек гъөрбәте йитде, Дәхи әгъзаләрем кипде, Бу хәсрәт гомремә китде, – Сабыр бирсен үзе Алла! Бәнем ошбу аһым-зарым Җиде кат күкләргә ашды, Фиракъ уты бәни баеды, – Иляһи, бир сабырлыкны! Фиракълыкдин яна бәгърем, Сабырсыздин китә һушым… Озын булса әгәр гомрем, – Иляһи, бир сабырлыкны! Надан кеше көтү көтәр, Галим кеше Бохар китәр… Бәнем гомрем шулай үтәр, – Иляһи, бир сабырлыкны!"
"«Моңаеп сайрыйдыр кошлар…» Моңаеп сайрыйдыр кошлар, Асыл җәй фаслы булганда. Моңаеладыр безгә дә, Мөбарәк айлар тулганда. Йәшел чирәм бу җәй чагы – Безем илнең Ирәм багы, Тәмам җәннәт кеби шул ан, Гүзәл мәхбүб булу тагы! Бу май әгъраф имәс, җәннәт, Утыру монда бик һәйбәт; Бу җәй сафа мәкянедер – Күңелдә калмыйдыр гъилләт. Гөлстан мәүсиме кәлде, Мәй эчмәк нә гъәнимәтдер, Каты ташдай йөрәкләрне Бу май ае эретәдер. Бу егетлек, имеш, бер көн – Йомып ачканчы бер күз дә… Күрәм хәзер өрәкләрне, Күмелгәнләр иде көздә. Кыш үтде, зәмһәрир кичде, Хәрарәт тапды һәр инсан, Бөрешкән Котлыбай, Ихсан… – Күренә ал, кызыл йөздә. Бәһар мәүсиме гәр кәлсә, Агачлар укыйлар сәна. Бөек шадлык бу көн бәңа, – Бу шадлык күрнә һәр сүздә."
"«Сарып башка кара өрпәк…» Сарып башка кара өрпәк, Киеп пәҗи кара күлмәк, Гүйә маластаулы чүлмәк – Йөрисең, и Җәмиләкәй. Табалсаң – чабата ярый, Буе булыр ике карый, Булыр ярты аршын барый Баш-үкчәсез, Җәмиләкәй. Камыл эчендә лапырдап, Юеш балчыкта чапырдап, Йөрисең лә сән аһылдап, Җыеп көлтә, Җәмиләкәй. Оек-чабата кигәләп, Йөрерсең катутка тигәләп, Сырышыр тагы тигәнәк Киемләргә, Җәмиләкәй. Тавышлар бетәр карылып, Тәнең туфракка ярылып, Чебеш чыгар да, ярылып, Кул-аяктан, Җәмиләкәй. Кара гарәп кеби бите, Тузан-туфрак булыр бите, Иренләр, күзләрең чите, – Ябыкканга, Җәмиләкәй. Әгәр корсак та күтәреп, Йөрсәң саныңны китәреп, Кич улай өйгә җитәлеп Дүнәлмәссең, Җәмиләкәй. Килеп, лап-лоп итеп басып, Йөрерсең төнлә каранып, Өеңдә искеләр сасып, Катып кунар, Җәмиләкәй. Ашыгып, ашыңны пешми Ашарсың, чашкага төшми; Иренеп, аягың чишми Ятарсың, и Җәмиләкәй. Ки көз көне дә кыш көне – Мужикның бар да эш көне; Буламы елда биш көне Тыныч, эшсез, Җәмиләкәй? Җәен жарга тәнең пешеп, Дәхи дә кыш көне өшеп, Битең, ботың, башың шешеп, Катып-туңып, Җәмиләкәй. Кадерсез шулкадәр йортта, Кичә, көндез дә һәм иртә Агар эш эшләп биретә – Кара къолтик, Җәмиләкәй. * * * …Кием ясап киендереп, Сөеп, үзең, сөендереп, Утыртып түргә мендереп, Итәрләр бер газизәкәй. Абыстай, ди-ди, сүз башда, Тотып үзеңне күз-кашда, Йөретеп җәйдә дә кышда. Йөрерләр, и Җәмиләкәй… Әбйате чәй бәйанында Җиһан эчрә ул Алланың Ләзиз нигъмәтләре чукдыр, Вәләкин бу безем йирдә Бу чәйдик һичбере юкдыр. Бу чәй кеби дәуа юкдыр, Гаҗәб хасыйәте чукдыр, Әгәр ачлар эчәр булса, Белерсән: барчасы тукдыр. Ки җәй фаслында бер ирне Һауа сукса хәрарәтдән, Эчәр булса бу чәйдин ул, Котылыр ул мәзъәррәтдән. Шита әййамидә дәхи Бөрүдәтләнсә бер инсан, Самавырлә чәй эчәрсә, Бөрүдәте китәр шул ан! Хасыйәте чәй Хәуасындин дәхи аның Йокыны мөндәфигъ әйләр, Белер моны мөҗәррибләр – Хәкыйкать чәй эчән байлар. Самавырдыр дәхи мәтълуб; Къәлебләрдә ирер мәхбүб, – Самавырлә чәй эчсәләр, Эчәнләрә ирер мәргуб. Самавыр съәуте дилкәшдер, Мисале сайрайан кошдыр; Килеп ултырса сөфрәгә, Кунакнын күңле бик хушдыр. Нә дәклү нигъмәтең чукдыр, Самавырлә чәең юкдыр, Кунак чәһрәсе ачылмас, Һәмишә күңле сыныкдыр. Әгәр чәеңне килтерсәң, Ачылыр багъдагы гөлдик, Ләтыйф сүзләрене сүзләп, Утырыр мисле былбылдик. Иляһи, сән аермагыл Бу чәйдин без зәгыйфь колный; Эчәрсә чәй бетәр булса, Алырга вирәсән полный! Чәйнең шартлары Бу чәйнең шартлары вардыр, Бәҗа килтерәсән аный, Бәйан идәм сәңа бер-бер, Колак салгыл моңа, җаный. Аның шартларының бере Самавырдыр ирер мәзкүр, Йәнә янында бер мәхбүб Утыра – ул ула мәнзур. Шәрайәтдин дәхи аның Мөсаффа һәм була балың, Ки чын кясәгә салубән Көмеш кашык илән алың! Ушал балыңны измәгел Чынаяк эчрә сән суда, Әгәр изсәң аны суда, Чәеңне кыйласән худа. Суы булсын аның яхшы: Шималә каршы акган су; Гаҗәбләнмә бу сүзләргә – Әттыйбадин бу гөфтегү. Дәхи лимун салыр булсаң, Аның къәдре, бәс, әгълядер: Лимун илә чәй эчелсә, Эчәнләрә күп әүлядер. Бу шартлар берлә эчсәләр, Ула мәсрур, ула хушхаль, Къәму гъәмләр китәр андин Ки шадан әйләйүбән филхаль. Моны идән кеше имля Ирер үз урныйда мелла, Гөнаһларыны гафитеп, Вирә мәкъсудыни Алла."
"«Иляһи, барча галәмне…» Иляһи, барча галәмне Яратдың кодрәтең берлән; Нәҗат кыйл рәхмәтең берлән Бәңа дөшкән җәфалардин. Сәбах эчрә ки йилләрдин Киләдер илгә илләрдин. – Хәбәр көтәм туганлардин, – Дәйүб сорам ки анлардин. – Әйа йил, сән беләрмүсән? Тугайларым күрәрмүсән? Хәбәрләр килтерәрмүсән? – Дәйүб сорам ки анлардин. – Әйа йил, сән кая исдең? Нәчә сахра үтә кичдең? Туганымны кайда күрдең? – Дәйүб сорам ки анлардин. – Әйа йил, сән китәр булсаң, Фәлян йиргә йитәр булсаң, Туганымны күрәр булсаң, Дога дигел ки безләрдин. – Әйа йил, исмәгел бик тиз, Бәнем халем итеп йиткез, Вәләкин һич карар кыйлма, – Әманәтдер ки безләрдин. – Әйа кош, сән күрәрмүсән? Фәлян җирдән кәләрмүсән? Туганымны күрәрмүсән? – Дәйүб сорам ки анлардин. – Әйа кош, сән бармы балаң? Атаң берлән дәхи анаң? Вәсъил итеп йөрәрмүсән, Фиракъмүсән ки анлардин? Туганың сагына, дигел, Сагынып, саргая, дигел; «Туганым, сән кайда?» – дигел, – Дога булсын ки безләрдин. Нәгяһ бән сахрага чыксам, Нәчә төрле йыгач күрсәм, Ул ук катларына барсам, Хәбәр сорам ки анлардин: – Әйа йыгач, йәшең күпме? Түгелгән йимешең күкме? Бәнемдик сагышың күпме? – Дәйүб сорам ки анлардин. – Нәчә йимешләрең үсде? Нәчә яфракларың дөшде? Ботакларың кемләр кисде?! – Дәйүб сорам ки анлардин. Яфраклар йәш гомер икән, Ботаклары бала икән; Фиракълык бер бәля икән, – Бәгырь өзгән туганлардин. Йыгачлардин нә чыкмаган? Сачакләрдин нә булмагай?.. Бу дәрдемә дәуа тапмай, – Дәйүб кайтдым ки анлардин. Языйм микән, йитәр микән? Ушал кайгу бетәр микән? Ушал кайгу, ушал хәсрәт Күңелләрдин китәр микән?!"
"«Ки әүвәл ибтида итдем…» Ки әүвәл ибтида итдем – Хода исмене йад итдем, Ки һәркем исми йад итсә, Вирә максудыни Алла. Сагынмакдин бәет яздым, Газиз балам, әйа, сезгә; Мөлякъәт көненә тиз дә Ирештерсен үзе Алла. Сары сугып, кызыл йөзем Ки саргайды, ике күзем; Ходай бирсен бәңа түзем, – Ирештерсен үзе Алла. Фиракълык яндыра бәгърем, Кәбаб кыйлды тәмам садрем, Карарым калмады, сабрем, – Күрештерсен үзе Алла! Йөрәгем садпарә улды, Ки фиркъәтдин яра улды, Газиз балам ерак улды, – Янамын наре хәсрәтдин. Сези бу әткәгез сагънып, Елайдыр юллара багып, Балакай дип, йәше агып, Елап көтә сәбилләрдин. Иляһи, хәсрәтем агыр, Ничек итим икән сабыр? Газиз балам фиракъендин Янып бетде йөрәк-бәгырь! Каләм алсам, язып булмый, Мөкъәддәрдин узып булмый, Фиракъеңне хисаб итсәм, Еламый һич түзеп булмый. Чыгамын дәхи сахрага, Йөрәгем утдай янганга, Тәзәрригъ кыйлам Аллага, Сорап сези, әйа балам! Бу кадәр моңлы зар берлән, Бу кадәр игътизар берлән, Бу кадәр интизар берлән Сорыйм сези, әйа балам! Агар су тирәсе таллы, Гъәҗаиб яфрагы баллы… Ходаем кодрәте илә Бу гъәмне къәлбемә салды. Озак бергә торалмадым, Йөзең күреп туялмадым, Ерак йиргә китеп баргач, Гомергә хәсрәтең калды!"
"«Бу бала хәсрәте түкде…» Бу бала хәсрәте түкде Кара сачларем башымдин, Инешләр ташды йәшемдин, – Җитешмәсме әҗәлләргә?! Бу тәкъдир дигәнең нидер? – Изеп, йәнчеп, орыр йиргә; Бары тыкмасын ук гүргә, – Китермәсен әҗәлләргә. Кеше дигән дә мәзълумдыр: Йөгерер, егылыр, торыр, Башыны ташлара орыр, Сөренмим дип әҗәлләргә. Фиракълык хале мөшкел халь, Яна бәгърем, уты сүнмәс; Бу хәсрәтдин кеше үлмәс, Ирешмәсә әҗәлләргә."
"«Ерак йирдә газиз башың…» Ерак йирдә газиз башың, Яныңда һич юк юлдашың, Мөшкелдер сәнең тормышың, Сабырлык булсын юлдашың. Параходлар төшкән чакда, Газиз балам, сәне көтдем; Әткәң-әнкәңне калдырып, Туган илдән ерак китдең."
"«Тагын азрак язаем, йитәрме…» Тагын азрак язаем, йитәрме, Бу хәсрәтләр йөрәкемдән китәрме? Балакаем, сәңа һич юк бүләгем, Кауышмакда хәер-дога теләгем…"
"«Кызыл гөл булмаса иде…» Кызыл гөл булмаса иде, Кызарып тулмаса иде; Шул айрылу белән үлем – Икесе булмаса иде."
"«Көләрмен мин, елый дошман…» Көләрмен мин, елый дошман, Бәнем бәхтем ачылганда, Йөрәгенә төшә хәсрәт, Утый бездә басылганда."
"«Сәламдин гайри сезләргә сүзем юк…» Сәламдин гайри сезләргә сүзем юк, Моны язган: сүзе монда, үзе юк."
"«Иген икмәк бирер икмәк…» Иген икмәк бирер икмәк, Белеп иксәң, бирер күпләп."
"«Кунак булдык түреңездә…» Кунак булдык түреңездә, Зикер әйтик үзеңезгә: Иман нуры йөзеңезгә, Нур балкысын йөзеңездә!"
"«Әгәр багында булса гөл эрйасы…» Әгәр багында булса гөл эрйасы, Кайчан булгай чырагының зыйасы."
"«Кил, и талиб…» Кил, и талиб, гыйбрәт илән күзең ач, Мәхәббәтсез кешедән бик ерак кач! Әгәр үткәрмәсәң анда сәламәт, Колын, риза улмас рузый кыямәт."
"«Туганлык кадрене белсә – туган ул…» Туганлык кадрене белсә – туган ул, Әгәр белмәсә – бер ачы суган ул!"
"«Килсен җөмлә берлә түрә вулыстан…» Килсен җөмлә берлә түрә вулыстан, Курыкмыймын мин вә дәхи урыстан!"
"«Йакутлар табыладыр вакыт берлән…» Йакутлар табыладыр вакыт берлән, Вакытлар табылмайдыр йакут берлән."
"«И кояшым, чыгармусән болытдин?…» И кояшым, чыгармусән болытдин? Алырмусән бәне бу ялкын-утдин?! II"
"«Тотынышып кулың кулга…» Тотынышып кулың кулга, Үзең кергән сары тунга, Кая киттең болай, хәзрәт, Абыстайны салып уңга? Үзең түргә утыргансың, Ауызыңны тутыргансың, Төгәл кәефне коргансың, Абыстай утырып уңга. Сәнең өчен тавык чалган, Суган, балтырганын салган, Сән әйткәч, чакырып алган, Егермесен сатып унга. Качырма сән бу форсатны, Чәеңә сал бауырсакны, Тутыр бик яхшы корсакны, Икенче калмасын соңга. Сәңа атап тавык суйгач, Ашап-эчеп тамак туйгач, Кесәгә ун тиен кунгач, Чәй эчеп төн буе кунма. Ләкин, мулла, онытма сән, Бу ашларга кызыкма сән, Ки алдыңа сызыкла сән; Мужиклар да бизәр соңра. Сауыт-саба ышылдамас, Бу коймаклар чыжылдамас, Дәхи хәлвә хышылдамас, Ки акча юк, ди-ди, онга. Абыстай да сөйми башлар, Катаңны да өстеңә ташлар, Чытык йөзләр, түбән кашлар, – Чакырмыйлар нигә шунда? Торып иртә битең югач, Ашык-пошык намаз кыйлгач, Берәр ашка баруны сән Үзеңә зур бәхет сандың. Абыстай берлә икәүләп, Мужикның сыртып игәүләп, Тавык, күркә, казын ашап, Ки кайтып йокыга талдың. Тавык төштә тары күрә, Сәнең дә ашларың керә, Йокыңда сөйлисең нигә: «Абыстай, чык, кеше керә!» Чакыручы түгел икән, Бу бары төш кенә икән, Күп ашап саташып шулай Төшеңдә сөйлисең икән… * * * Катаң бозга катып беткән, Ки чаңгыдай шуып киткән, Абыстайны да сән сөйрәп, Кай арада барып җиткән?! * * * Агайга сән сада салдың, – Өйдәме? – дип, хәбәр алдың, Икәү бергә йөреп ашка, Гомергә көлкегә калдың!"
"«Киез итектә һич зарар юк…» Киез итектә һич зарар юк – Казандин алуга кигән. Шакирҗан, бик һауаланма: Үзең тычкан итен йигән!"
"«Бу сүзне кара «Мишкят» дин…» Бу сүзне кара «Мишкят» дин, Яки сора ишек катдин."
"«Күркәленең картлары…» Күркәленең картлары, ………………………….лары Бу Кандалый шәкертен Куркытырсыз, әкертен!"
"«Бүген без утырдык хушлап…» Бүген без утырдык хушлап, Ишан сагышын сагышлап, Сезнең рухыңызга багышлап, Теге якта Урайкинда. Ишан хәзрәтне мәдехләп, Ишан сохбәтен сагышлап, Ки мәрхүмләргә багышлап, Гүләйт итдек Урайкинда."
"«Алдар Чумай – агадин ага…» Алдар Чумай – агадин ага, Ник йөри ягадин яга? Ишан биргән, имеш, сага, Шуның өчен йиңел чаба."
"«Әгәр эчсә кызыл кандик винаный…» Әгәр эчсә кызыл кандик винаный, Янымдин китмидер сукмый-кыйнамый."
"«Тра-ля-ля-ля, тра-та-та…» Тра-ля-ля-ля, тра-та-та, Сбижий бинек вә кайнар су Сырхауларны тарата."
"«Сәлам ул сын сезә, мелла Рауилә…» Сәлам ул сын сезә, мелла Рауилә, Ки ултырсаң да йар илә, Бу угъланның сорауилә Безгә күндер пырауилә. маһи рәҗәбГаб-р Кандалый."
"«Сән тәнауел биррәли…» Сән тәнауел биррәли, Онытмадыңмы ани? Хастә тайдин башка итне Тапмадыңмы, йа гъәни?!"
«Че хушемән мийайәд тарильдә орех…» Че хушемән мийайәд тарильдә орех. Вә ин ләм йөэкәл булырса грех.
"«Дийә кат ки…» Дийә кат ки: – Читек кимә, Гаед елда ике килә; Мона угълың йитеп килә, – Аңарга калсын ул мирас. Бабаңдан калмыш атаңа, Атаңдан соң дәхи сәңа. Ки сәндин калсын угълыңа, – Нәселгә калсын ул мирас…"
"«Мажик дигәндә, без динлек…» Мажик дигәндә, без динлек, Нә дөньясы, нәдер динлек? Аны йар әйләмәк шинлек Сәнең кебек матур затка…"
"«Бу юха ла, бу юха ла, бу юха…» Бу юха ла, бу юха ла, бу юха, Гүйә охшады ла имрәти Нуха; Пылута ла, пылута ла, пылута, Гүйә охшады ла имрәти Лута."
"«Къәләмгөл атлыдыр карчык…» Къәләмгөл атлыдыр карчык, Хөбәйбәнең йөзе ачык; Киленне хурлыйдыр: «Малчук, Гөлестанны, бар, алып чык!»"
"«Әфзале нисани…» Әфзале нисани булдичә, Хөснине хурлыйдыр Хәдичә; «Къәдичә – къөндичә», – Диеп әйтә Хәлимәкәй. «Килсен, дигәндә, бедняшка, Утыралмыйдыр, йоклашка, Кимерә коры муклашка», – Диеп әйтә Хәлимәкәй."
"«Мажик кия аршын ярым чабата…» Мажик кия аршын ярым чабата, Чабатасын кия-кия таң ата."
"«Унике күркә бер әтәчне кайчан җиңмәс?…» Унике күркә бер әтәчне кайчан җиңмәс? Әтәч дәхи күркә берлә бер тиң ирмәс, Алай да һәм анларга серен бирмәс, Артка чигеп: «Ки-крик!» – дип кычкырыр имди."
"«Каләм әйтер: караң улса, тагын яз…» Каләм әйтер: караң улса, тагын яз, Абыстайга укырга булмасын аз. Каләм әйтер: тагын әзрәк язасы, Абыстайның китә төшсен мазасы."
"«Фатыйма, сән, сеңелем…» Фатыйма, сән, сеңелем, Бүген әллә нишләгән: Тышы күгән камырыңның Эче генә пешмәгән."
"«Ашап карачы бер кашык ашымны…» Ашап карачы бер кашык ашымны, Кара кашларың ашады башымны."
"«Мөхәммәдия» алып кулга…» «Мөхәммәдия» алып кулга, Даим кызлар көйләр микән? «Мөхәммәдия» каты серле, Сезең берлән сөйләр микән?"
"«Әгәр, җаным, барыр булсаң наданга…» Әгәр, җаным, барыр булсаң наданга, Салам салып, ябып куяр аранга."
"«Сәнең башың ирер мисле пудаука…» Сәнең башың ирер мисле пудаука, Колакларың гүйә торыр ылаука, Күзең елтырыйдыр сулы чиләкти, Авызың җәйрәгән иске иләкти. Нәсыйб булып, ала калсам, җанашым, Савыт-саба, табаклар да кирәкми!"
"«Йа сакалым, сән юк идең, бән хуб идем…» Йа сакалым, сән юк идең, бән хуб идем, Кызларның каршысында мәхбүб идем. И сакалым, сәнлә булдым бичара: Кая барсам, андин кызлар кача ла! III"
"«Ки бән алдым каләмемне…» Ки бән алдым каләмемне Язаем дип сәламемне, Яза белмим кәлямемне, – Кем илткәй бу сәламемне? Кызыл гөлдер сәнең йөзең, Кызыл йакут сәнең ирнең, Төшемдә агъзыма тирдең, – Кем илткәй бу сәламемне? Атаң улдыр фәлян атлы, Сүзеңдер шикәрдин датлы, Нәчек тугъмыш бу сыйфатлы? – Кем илткәй бу сәламемне? Әйа җаным, нечкә билем, Үзең зирәк, үзең гыйлем, Үзең үткен дә бик дилем, – Кем илткәй бу сәламемне? Буш сүзләргә колак салма, Бәнем күз йәшемә калма, Гомергә хур булып калма, – Кем илткәй бу сәламемне? Әгәр калсам сәне алмай, Кулымны буйныңа салмай, Гомерлеккә булыр ай-вай, – Кем илткәй бу сәламемне?!"
"«Нигә булган бу Шонталы?…» Нигә булган бу Шонталы? Минем йөрәкне тырнады: Мин өйләнгәнче тормады, Китеп барды бу кыз иргә. Нигә юкка моңайдым мин? Кямиләмдин соңайдым мин. Үз илемне нахак ташлап, Ки тап булдым бу ят җиргә."
"«Әйа җаным, кызыл алма…» Әйа җаным, кызыл алма, Ки бәндин гайригә варма; Сәнең кебек матур җарны Кайчан нәсыйб итәр Алла? Кашыңданмы, күзеңдәнме? – Сийакың кыйлды дивана; Җиһанга киләне вармы Сәнеңдик матур кыз бала?! Нәзъме Йосыф Хакъ Тәгалә язып, әгәр сәне алсам, Тәкъдир кыйлып, ки куйныңа керә калсам, Ләбләреңдин сурып үбеп ләззәт алсам, – Ул ләззәти гомерлеккә китәр имди. Һилялә охшар сәнең кашларың бар, Йенҗүйә биңзәр сәнең дешләрең бар, Гаҗәб зиба кара җефәк сачларең бар, – Һич кемсәнә сәңа тиңдәш булмас имди! Тулган айга охшар сәнең йөзләрең бар, Бал-шикәрдин татлы сәнең сүзләрең бар, Зөһрә йолдыз кебек сәнең күзләрең бар, – Кыяфәтең фәрештәгә биңзәр имди. Хакъ Тәгалә гашыйк кыйлды бәне сәңа, Фазле берлә үзе бирсен сәне бәңа; Хөкме берлән бирер булса сәне бәңа, – Бер Ходайда һич мохтаҗым калмас имди. Бер Ходайдин бән сорыймын сәне даим, Теләкләрне кабул кыйлсын бер Ходаем, Сәнең өчен эреп сарка йөрәк маем, – Фазле берлән сәне бәңа бирсен имди! Әйа җаным, гайәт күркәм сәнең йөзең, Нәзар кыйлсам, ала алмыйм сәндин күзем, Кичә-көндез телләремдә сәндер сүзем, – Бер Ходаем сәне бәңа бирсен имди! Хакъ Тәгалә язган микән сәне алырга, Сәне алып, рәхәтләрдә бер калырга, Ике садрең өсләренә кул салырга, – Дөнья-ахирәт бергә булсак кәрәк имди. Әйа җаным, ике күзем, йөрәк бәгърем, Зифа буең күркәйтәдер ике садрең; Әгәр алсам, белер идем сәнең кадрең, – Кичә-көндез хезмәт кыйлып йөрем имди. Әйа җаным, ике күзем, кызыл алмам, Сәндин гайре кемсәне һәргиз алмам, Сәндин гайре кемсәгә күз дә салмам, – Сәндин башка һич кемсәгә бакмам имди! Диванага әйләнәдер газиз башлар, Күземдин агадыр канлы йәшләр, Бу сүзгә йомшар иде каты ташлар, – Бу йомшару һич тә сәндин кәлмәз имди. Имди безгә кауышырга вакыт йиткән, Әл дә безнең гомеремез заигъ үткән; Кайда бар сәүгән йарын ташлап киткән? – Кауышуны җәһед итү кәрәк имди!"
"«Нисъф-ел-мөлякъәт» – дәйүбән, нурлы йөзем…» «Нисъф-ел-мөлякъәт» – дәйүбән, нурлы йөзем, Ак чырайлы кыйгач кашым, кара күзем, Кабул итеп укысана ошбу сүзем, – Мисрагъ саен сәне мәдех кыйлам имди. Мәдех кыйлсам, охшатырга оҗмах хурый, Хур мислендин балкыйдыр йөзең нурый, Җәмалеңә төшәр булса күзем турый, – Шул заманда сабрым карар кыйлмаз имди. Сәлам яздым, җаныем, сәне мактап, Сән дә бәне яманлама, хәтер саклап; Сән дә бәне яманласаң, үзен ятлап, Бу дөньяны ташлап китү кирәк имди. (…) Ник сикертдең, җаныкәем, әй, кашыңны, Әйләндердең бәнем газиз, әй, башымны? Һич дә бән тыя алмыйм күз йәшемне, – Һич такъәт тоту мөмкин дәгел имди. Диванага әйләнәдер газиз башлар, Күземдин агадыр канлы йәшләр; Бу сүзләргә йомшар иде каты ташлар, – Бу йомшау сәндин һич дә кәлмәз имди. Егълый-егълый кан урнашды бәнем күзгә, Ышанмыйсыңмыни, җаным, шушы сүзгә? Күрмәймүсән: сары тулды нурлы йөзгә? – Бу сүзләргә ышанырга кирәк имди! Бәне сәүми диеп әйтсәң – телең корыр, Бәне ташлап ятка китсәң – Ходай орыр; Җәһед ит: эшең үткәч эчең борыр, – Бер ахмакга атаң биреп куяр имди! Имди безгә кауышырга вакыт йиткән, Әл дә безнең гомеремез заигъ үткән; Кайда бар сәүгән йарын ташлап киткән? – Кауышуны җәһед итү кирәк имди. Атаң ятка биргәнне тоймый калма, Үгет бирәм, җаныкәем, яхшы аңла, Бармыйм дигән сүзеңне телдин салма, – Бу үгетне яхшы аңлап торың имди. Бу сүземне тыңлагыл колак салып, Ятка бирү охшар микән, сәүгән калып? – «Йөрсә иде эчеңдә утлар янып!» – Шулай дип къәһре дога кыйлам имди. Сәнең буең, җаныкәем, зифа үсә, Бәнем йөрәк-бәгыремне шулар кисә; Һич исемдин чыкмыйсың көндез-кичә, – Һич тә такъәт тоту мөмкин дәгел имди! Сәнең буең, җаныкәем, зифа үссә, Бәнем йөрәк-бәгыремне шулар киссә, Иртә торсам, сезнең якдыйн җилләр иссә, – Шул җилләрдин исәнлегең сорыйм имди! Сәнең өчен бәнем эчем утлар яна, Бәнем йөрәк-бәгыремне чолгап ала, Кауышуны, җаныкәем, теләп кара, – Бер Ходаем кабул итмәс микән имди?! (…) Торсам иде бу дөньяда сәне алып, Сәнең өчен йөримен көеп-янып; Һич бүтәнгә йөрмимен күңел салып, – Бу күңелдин кайгы кайчан бетәр имди?! Әгәр килсә яучыга сәңа ятлар, Үзең сакланмасаң, сәне кем саклар? Үзең саклансаң, сәне Хода саклар, – Бу сүзләрне яхшы аңлап торың имди! Бу сүзләрне тота күрмә, җаным, ялган, Сәнең кебек бар биргәнне тоймый калган – Шул буладыр үз башыны суга салган, – Бер баргачдин кайту мөмкин дәгел имди! Суга киткән нәрсәне булмый алып, Сән дә дәхи шулай булма, тоймый калып; Гомрең буе йөрерсең көеп-янып, – Бу үгетләр исеңә төшәр имди. Сәүгән калып ятка, әй, баруың, Андин артык утка кереп, әй, януың, Көнен-төнен кайнар, җаным, әй, саруың! – Гыйшык уты һич сүрелми янар имди. Гыйшык уты янар, һич сүрелмидер, Дөнья-галәм күзләргә һич күренмидер; Үлгәндин соң тәүбә кабул булынмыйдыр, – Бу гыйшыклык бар шуңарга мисаль имди. (…) Бәне сәүсәң, җаныкәем, үзең белеп, Бергә йөрсәк иде икемез уйнап-көлеп, Яныңдин йибәрмәсәң үзең сөреп, – Бәне сәүгәнең шундин беленер имди. Әйа җаным, Сылукаем, кызыл алма, Бән бик матур кыз диеп һауаланма, Сәүгәнеңдин аерылып утка янма, – Бу мәгъшукның эше бик яман имди! Һауалану җаиз ирмәс сезгә-безгә, Һауалансаң, нәзар кыйл Гъәзазилгә; Хатасыз һич кем булмас хакъдин үзгә, – Күзе күргәнләр шундан белер имди. (…) Әгәр барсаң, бәне ташлап, сән ятларга, Башың төшсен сәнең яманатларга! – Шуны язып йибәрсәм имди хатларга, «Менә къәһр дога төшде!» дирсең имди. Барган ирең торсайде чыбыркы тагып, Көне-төне торса иде алып-чагып, Сукъган йирең чыкса иде кара янып, – Шул вакытда бән исеңә төшәрем имди. Китерерләр сәне эшкә иртә торып, Көне буе йөрерсән урак урып, Ахры, бер көн бетәрсең кибеп-корып, – Ул чакларда егълау файда бирмәс имди. (…) Шулай бетәсең, җаныем, кибеп-корып, Һаман эшкә йөртерләр к…ңә тибеп; Егъларсың төп йортыңа көн дә килеп, – Ул чакларда егълау файда бирмәс имди. (…) Буйларыңны охшатамын зифа талга, Телеңне охшатамын сөчек балга; Бер генә алып сөйәр идем алга, – Аулак йирдә күрү мөмкин булса имди. Көмеш йөзек кийәсең, әй, кулыңа, Ука яка сапкансың, әй, муйыныңа, Бер генә кич керә калсам, әй, куйныңа, Бу дөньяда һич хаҗәтем калмаз имди! (…)"
"«Гөлстан чәчәк атканда…» Гөлстан чәчәк атканда, Тулы ай йирә батканда, Ки уйлап аны ятканда, Килеп баса Гөлстаным. Гөлстан – исме бик матур, Үзе гурничада ятыр; Укырга, эшкә дә батыр, – Аны алмый йөрәк түзмәй. Даны тоткан бөтен илне, Диләр: «Булыр бу кем килне? Җилеп җилфердәтә җилне, Ничек беркемне дә сөзмәй?» Гөлстан гөлчәчәк аткан, Ике бите эчкә баткан, Аның гыйшык уты тоткан – Балык кеби суда йөзмәй. Гөлстан илләре кайда? Диләр: «Яхшысы – Кытайда!» Йөзең нуры кем ул айда? – Чагыла күзләрем түзмәй. Гөлстан, төп гөлем булгыл! Мәнемлә бер генә кунгыл! Сафалар шәрабен сонгыл, Ки сөзгечтән дә һич сөзмәй!"
"«Тәмам яндырды, көйдерде…» Тәмам яндырды, көйдерде Сәнең бу чын сәлам хатың; Сулар агызга китерде Гүзәл, сылу, матур атың. Кауышыр көн булырмы бер? Хатың еш яз, ки саргайтма! Телә Хакъдан күрешергә, Шәкерт чагымда картайтма! Ки шау-шу, мәдрәсә гөрли, Мәнем къәлбем сәне уйлый; Гашыйкың һич йокы күрми, Яна кич-төнләре буйлый. Ерак йирдә имәсмен мән, Дәгел Шам йә Мәдинәле, Нәчек барыйм, нәчек күрим: Әминәме, Сәминәме?"
"«Кәлеб ирдем сәбәб берлән ивеңгә…» Кәлеб ирдем сәбәб берлән ивеңгә, Күзем төшде сәнең күркәм йөзеңгә. Күреп ирдем сәнең гөлдик йөзләреңне, Ишетдем бал шикәрдик сүзләреңне. Дәхи күрдем мөбарәк буйларыңны, Белалмадым вәләкин уйларыңны!.."
"«Түгәрәк алмадай башың…» Түгәрәк алмадай башың, Каләмдәй сызылган кашың, Сагынып дивана башым, – Сабыр телим бер Алладин. Сагынамын көндезләрдә, Дога кыйламын кичләрдә, Оныта алмыйм һичләр дә, – Сабыр телим бер Алладин."
"«Гыйшкъилә вә илля…» Гыйшкъилә вә илля хәйраным мәнем, Дәрдилә зар--пәришаным мәнем. Мән сәне йар әйләмешем та әбәд, – Сакласын гъәһдилән пәйман ул Әхәд. Иртә-кич вәсъфыңны укырмын һәйбәт, Укырым чүн «къөл-һу-Аллаһу әхәд». Әй никярем, гөлгъизарем, сәрви къәдд, Вай ләбе гъөнҗә, дәһани лялә хәдд! Гыйшкың уты уш мәне кыйлды һәляк, Висалең утындин ирмәзсә гъәдәд. Хуриларың хөснендин сәңа нәсыйб Кем вирә? – Алла вирүр, хәйрелмөҗиб. Хаҗәтең висалемдер һәр собхе-шам, Висалеңне рузи кыйлсын зу-л-кәрам. Озын гомер вирә Хода бә-тәүфикъ, Мөәллиф кыйла сәне мәңа тәхкыйкъ. Теле тутый, өне былбыл никярем, Һәмбәрем (?) сәрви буем, гөлгъизарем. Догагүйең илән ачып кәлями, Җәнабеңә йибәрдем чук сәлями. Дәхи хөршидә биңзәш йөзләрүңә, Шәкәрдин датлу сүзлү телләрүңә, Әйләб ирсаль догалар гәүһәрени, Дәхи йөз мең сәналәр җәүһәрени. Озын итсен сезнең гомрегезне Хакъ, – Һәмишә шул догамыз сезгә мотлакъ. Вируб тәүфикъ, һидайәт үзеңезгә, Явыз күз төшмәсен йөзеңезгә. Бәдигъәт сәнсен – анлар кулында; Мәнем җаным фида улсын юлыңда! Ходайа тәслим итдем сезләри мән, Чыкарма хәтереңдин безләри сән. Иляһе әйләсүн сәңа гъинайәт, Идүбән бәр-дәуам хифза химайәт. Мәхәббәт атәшенә бәгърүм буйнмыш, Ки гыйшык дәрде илә бәгърүм янмыш. Сабр идәрсәм, эчеми гыйшкың якар, Гыйшкың ирүр мәни кыйлан би-карар. Маһитабан сәндә күрде бер җәмаль, Сулды йөзем дәрдеңлән, улды һилял. Дәрдилән йөзе, зөлфе пәришан нәүбәһар, Сарыйгъ идб йөземезне чүн лялә-зар, Күрде мәгъшукыны микән гъәндәлиб, Шадлыкындин агълайур диб: «Йа хәбиб!» Монтазыйр улыб къәдәмеңә къийам, Нәзър идүбән кәндеми нәчә сыйам. Бу халем сәңа дидем сәр-а-сәр, Дәуа улгыл бу халемгә , әй йар. Дога-и хәйремез бу җане садыйк: Хода кыйлсын сәне җәннәткә лаикъ. Гөле сәрби Бохаратик җәмалең, Тәрәккый ула һәрдәм гъизз-у-җаһең. Аһ фиракъәт, ваһ фиракъәт, әл-фиракъ, Бу фиракъәт такъәтемне кыйлды такъ. Чүн фиракъ кыйлды Ходаем бу заман, Бу фиракълыкдин юк җиһанда яман. Әһл бәйтең илән укубән шадеман, Дөньяда вә ахирәтдә җавидән. Җаиңны җәннәтдә вирүбән мәҗид, Сакласын наре җәһәннәмдин бәгъид. Йөзләрең айа биңзәш, и гъөлү, Чук дога дидек сәңа , и олу! Көн-бә-көн дәүләтең улсын гъөлү, Сакласын Хакъ, гәр кыйлса дошман гъәдү. Нә дийәем сәңа – яр улсын мәләк, – Тәхте паиң, гъәрше көрси нә фәләк! Илтимасым: гъәйбә кичмә би-мәрам, Гъәйби гъәйбәт – җөмләсе мотлакъ хәрам! Иртә-кичә догаңызда мән гъәриб, Булсак иде кыйамәтдә бәр-фәрикъ. Әгәр гыйшкың хак улырса би-гөман, Почмагындин ертып алгайсән һаман. Хәзрәтеңдин безләрә мәкъсудымыз: Безгә бер къәтгъ кәгазьдер мәхмүдемез. Гыйшкың мәндә улмаз ирсә, и никяр, Бу хатымны кайтарасың би-зарар. Йибәрдем мәктүб итеб бу намәне, Белүр өчен арада маҗараны. Әгәр намәм сәңа баруб юлыкса, Кабул кыйла кичергел, күңел якса. Сәлам яздым, ирүр күңлем хәкъикъәт, Хода бирсен йәшеңезгә бәракәт. Сәлам алмак фаразыдыр бөрадәр, Җәһед берлән җыйнарга (?) бәрабәр. Ишет әмма сүземне үгет иркән, Шәригъәткә муафикъ сүзләр икән. Дийеңез бу намәне шәргъи ирмеш, Шәригъәт бу намәдин хариҗ ирмеш. Шәригъәткәчә безгә күреп йәрәшмәк… ………………………………………………………."
"«Бу сүземә инангыл, и гүзәл йар…» Бу сүземә инангыл, и гүзәл йар, Мәңа юкдыр сәндин үзгә вәфадар. Мәнем бер сәндин үзгә сәрдәшем юк, Хода бел үр: сәнендик тиңдәшем юк. Дидем сәңа тәмами сүзләремне, Тулидүбән йәш илә күзләремне. Моны яздыкда итдем берничә аһ, Дәйүб: «Мәңа мәдәд бир, Раббем, Аллаһ!»"
"«Бер ан руйе зәминә кәлде рахъәт…» Бер ан руйе зәминә кәлде рахъәт: «Пәришан, үлде!» – дәйү кәлде афәт. Фәкыйрең нәүгъ гъәруси дүнде налә Гъәмендән әйләндүкчә аһ-у-налә. Хыялы тарихның нәкъеше улды, Сүзе – дилдә, хыялы күздә калды. Әйа дилбәр, мәнем халем әгяһи, Булып тәшна фәкыйрьнең гяһи-гяһи. Җамалеңне әгәр күрсәтсә Рәхман, Күзем йагын кыйлам мәрһәм ушал ан. Нәчүкдер халең, и назик мәҗазем, Вә ликән бәндәмен – юкдыр гъиляҗем. Төшебдер бер Ходайга ихтияҗым, Теләймен: йәнә яндыргай сираҗым. Газизем, и җаным миһребаным, Дилем, җаным, тәмурым, остоханым! Ки мәгъшукым, гөлем, багым, бәһарем, Ата берлә анаңдин йадекярем! Ки әй мәхбүб, әйа ширин зәбаным, Карангу әйләдең рәушан җиһаным. Йөрәгем парәсе, кувәти җаным, Фида улсын бу тәндә сәңа җаным! Ки мәгъшукым, мәне Мәҗнүн итебсән, Әлифдик къәддемне нун әйләйүбсән. Бу халеми сәңа дидем сәр-а-сәр, Дәуа улгыл бу халемгә сән, и йар! Морадыңны Хода кыйлсун кифайәт, Башыңдин китмәсүн чәтре гъинайәт. Теләген һәр нәчүк булса, һәман бул; Яман телдин, яман күздин әман бул! Бу дөньяда, ул дөньяда аби тап, Нә мәкъсудың – ки андин нигү тап. Яныңда гъәндәлиб укыйа дәстан, Кәчсүн гомрең бәр(дәри?] багы-бөстан. Ачылсын күңелүң нәүбәһари, Вирә Хакъ гъиззәте бәхт сад-һәзари. Сәхаби зыйльлең эчрә һәр нә ки вар, Мәсуни, мәхфуз ула анлар, и йар!"
"«Башыңдадыр мамык калпак…» Башыңдадыр мамык калпак, Аякыңда читек-башмак, Бәнем күңлем сәңа моштакъ, – Мәхрүм кыйлмасанә, җаный! Йөзең рәушан, телең сөчек, Буең зифа, билең нәзек, Кулыңдадыр көмеш йөзек, – Гаҗәб һиммәт ирер, җаный! Колакыңда көмеш алка, Дәхи артыңдадыр тәңкә; Морадыңдыр сәнең кемдә? – Серең белдерсәнә, җаный! Тәмам әгъзаларың төзек, Кулларыңда һәм беләзек, Ауазыңдыр дәхи нәзек, – Чү былбыл ауазы, җаный! Яратыбдыр сәне Алла, Сүзем юкдыр сәңа әмма, Безне һәм күңелдин салма, – Бәйан әйлә әхуалең, җаный! Беләкләрең сәнең аппак, Өстеңдәдер йәшел күлмәк, Морадымдыр сәне алмак, – Бәйан әйлә әхуалең, җаный! Морадымдыр ирешмәккә Сәнең илә күрешмәккә, Дәхи әхуаль сорашмакка, – Хода нәсыйб әйләсен, җаный! Йөзең рәушан, билең нәзек, Бәнем гарзым үзең күрмәк, Күреп нәчеклекең белмәк, – Бәйан ит әхуалең, җаный! Ки исмеңдер сәнең фәлян, Сәңа, җаным, кыйлам сәлам, Догаларым сәңа салам, – Мөбарәк җәмалең күрәм…"
"«Буең күрдем, дидем…» Буең күрдем, дидем: «Әлхәмделилла!» Йөзең күрдем – укыдым «къөль-һу-Алла». Зирәк булсаң белерсең бу сүземне, Фәһем кыйлып саласән җан-күзеңне. Гакыйль улсаң, сүзем тот, и нигярем, Сән ирерсән, җаным, бәнем сәүәрем. Нәһар улса, һич чыкмыйсың исемдин, Кичә ятсам, ки чыкмыйсың дөшемдин. Бу хатымны йибәрдем бән пичәтләп, Укыгайсән, җаный, боны хисаблап. Бу хатымны кабул идеб ала күр, Моңа каршы үзең дә хат яза күр. Җаным, мәхбүбҗәмалем, заре әфгяр, Үләрмен, гакъибәт, гамендә на-чар. Йибәрдем мәктүб итеп бу намәмне – Белер өчен арада маҗәране. Сәнең вәсъфың һәмишә күңлемездә, Сарыйлык пәйда булды йөземездә, Фиракъең утыйга көйәм сәр-а-сәр, Кичә берлән бәңа көндез бәрабәр. Әгәр күрсәм сәне, мәхбүбҗәмалем, Китәдер күңлемдәге барча гамем. Сәнең һиҗреңдә көйә тәнем-җаным, Караңгыдыр фиракъеңдә җиһаным. Морадым, мәкъсудым, күрер күзем сән, Ничә елдин бирле сүләр сүзем сән. Ничә елдин бирле җәһдеңдә әфгяр, Сән җан өчен гъәриблыкда герифтар. Сәнең исмең телемдә, күздә – йәшем, Ки гыйшыкдан дивана булды башым. Ки чишмәдик йәш агадыр күземдин, Халем белгел бәнем әйткән сүземдин. Тоташ янды йөрәгем гыйшкъ утындин, Качан булыр кысб сәүәр көн ботындин? Бән улдым бу җиһанда мисл тутый кош, Йөземә тулды күземдин акып йәш. Сәнең гыйшкың янадыр бәгъремездә, Бән булсамчы бу хальдә яныңызда. Нәчә язсам да бетмидер бу сүзем, Егъламакдин күрмидер ике күзем. Сәнең кайгыңдин бән улдым бичарә, Йөрәгем янадыр, аһ, нә чарә?! Бу дәрдемгә дәуа итсен Ходаем: Сәнең куеныңда булсам һәрдаим. Сәне сәүдем биниһайә хәддин ашып, Янадыр җөмлә җисмем ут тоташып. Сәне күрмәй халем юкдыр чыдарга, Йитешде бу җаным тәндин чыгарга. Торам кайгым белән, җаный, каралып, Сәне күрсәм китә кайгым таралып. Әйа җаным, буең сәнең зифа тал, Йөзең рәушан, телең татлы сөчек бал. Сәнең исмен ирер мәңа мөляим, Сәне бәңа бирер микән Ходаем? Әгәр бирмәсә сәне Алла бәңа, Әҗәл бирсен мәңа вә йаки сәңа!"
"«Үзең анда тик торасән…» Үзең анда тик торасән, Фәлянә, пәри наз илә, Сурәтең дөшемә керер, Фәлянә, пәрваз илә. Сандугач-былбылдай кеше аваз илә, Укый да көлә, бакубән Бу хатка пөр наз илә… Күз дә кашың уйнаша ла, Биегәнди баз илә, Күкселәрең сүзләшәдер Төрле сүзи саз илә. И Фатыйма ла, җанашым, Бер тоташ бу сагышым, Гыйшкың илә җәй вә кышын, Үтә көз дә, яз илә. Ник бу күңлем түзмидер лә, Ник өмиден өзмидер лә? Әллә тоташ сүзлидер лә Дәрдкә сабры аз илә! Сагынып, и Фатыйма ла, Килсәнә бер катыйма ла! Кайгылы әүкатыйма ла Талда бул һәм раз илә!"
"«Бер тәбәссем садир улса…» Бер тәбәссем садир улса гөлкөшадлардин мәгәр, Шөгъләсендин зольмәт ула җөмлә ул нәҗме гомер! Шөгълә идәр зольмәт эчрә сән нигярнең хәндәсе, Кашлары һилял кебидер һәм яңагы ляләсе. Ирер идем бер заманда къәрйәдә сакин үзем, Сәрви къәдд вә сурәтеңә дөшде шул дәмдә күзем. Күрде күзем, дөшде күңлем ул бәдер сурәтеңә, Хәйран улып, гашыйк улдым шул заман сирәтеңә. Күз күрергә дилбәри күп, назәнин – хәйр-ел-бәнат, Дешләре дил рәгъдидәндер, агъзыдыр къәнд-у-нәуат. Йөзләре шәмсекъәмәрди, мисле тавис рәфтәсе, Ауазы хуш гъәндәлибди, тутый кеби гөфтәсе. Һилялә охшар йөзеңә төшде күңлем рәгъбәте; Күз күрекле йарны сәүмәк әнбийалар сөннәте. Сән икәнсең, белмәс идем, кыйлды мәдех бер фәлян, Галимә дип, гыйлемле дип кыйлды тәфсил ул бәйан. Җәмилә дип, кямилә дип, кәлмеш икән һәр тараф, Къамәте йәш тал кебидер, дешләре мисле сәдәф. Маһеруйи күрсәм идем, укыр идем күп сәна, Садрыма гәр гъилләт улса, гъилләтенә сән дәуа! Гъилләтемнең юк дәуасы күрмәенчә вәҗһеңи, Мәрхәмәт кыйл бу мәризъга, дидерерсән вәҗгъеңи. Гәр җәсәдем монда булса, дил вә күңлем сәндәдер, Бәхри-дәрдкә гаркъ улыбмын, – мәгънәсе юк бәндәдер. Күрдекем сагъәт җиһанда китде зольмәт, килде нур, Йә кояш сән, йаки ай сән, йаки җәннәт эчрә хур!"
"«Гыйшыкның пәйаны…» Гыйшыкның пәйаны юкдыр, баскан туфрак улмаса, Интиһаи гыйшык улмаз, тән череп хакъ улмаса. Гъәрзыхаль итмәк өчен бер намә яздым сәңа мән, Та беләсән гыйшкъ удына янмышым кап-кара мән! И гүзәлем, егъламагыл бу гамеңә сән җәзил, Гамь җөдадин, эш Ходадин – фасбир ул съәбран җәмил! Ятка куйма мәйелеңи – куйсаң, күрерсән вәйлеңи, Сакла, җаным, гайреләрдин садрең илә зәйлеңи! Гакыйль улан үзенә һәр кемсәи йар әйдәмәс, Һәр белер-белмәс катында кәшфе әсрар әйләмәс. Йар илән сохбәт гаҗәбдер, тәгъне әгъйар улмаса, Багъ ара гөл-сәбез хушдыр, михнәти хар улмаса. Бөйлә мөстәсна гүзәлсән, кем сәңа юкдыр бәдәл, Хөснедин, и җан, мөнкъәтыйгъ кыйлмас бәне илла әҗәл. Къәсд идәрсә әһле тогъйан алгалы җаным бәнем, Нә гамем вар, ки Хода улса мәдәдкярем бәнем?"
"«Үсеп бара ла бер җаный…» Үсеп бара ла бер җаный, Чыкып бара матур даный, Мәдехли һәр кеше аный, – Йар итсә, кемгә дә ярый! Үзе яңа үсеп бара, Йөзе мисле маһа пара, Күзе – нәргис, кашы кара, – Ниндәй булыр бара-бара?! Мәкәрҗә калфагы сәнең, Башыңда сачагы , Кулыңдадыр беләзекең, – Йөрәгем өзелә, җан! Колагыңда көмеш алка, Дәхи артыңдадыр тәңкә; Морадыңдыр сәнең кемдә? – Йөрәгем өзелә, җаный! Беләзекең кулыңдадыр, Яка-башың буйныңдадыр, Ике нәрсәң куйныңдадыр, – Алар ни нәрсәләр, җаный? Бән әгәр күршәен дисәм, Шайәд әллә ояласың, Оялмакың чын булса гәр, Зәһи инсафлы баласың! Икеләнгән булып күңлең, Ары һәм бире чабасың, Бәнем кебек сәне сәүгән, Күп эзләсәң дә тапмазсың. Төшемдә күрешеп, җаный, Сөйләшдек каты сер сүзләр; Болай ук сүзләшә алмаслар Нә кадәр үз булып үзләр. Әйа җаным, күзем нуры, Карасам гәр сәңа туры, Китәдер күзләрем нуры – Ки сәнсең оҗмах хуры! Бигүк садә баламысың? Бәне искә саламысың? Йә онытып каламысың Зифалыгың горурында? Языйм микән, йитәр микән, Сәнең мәдхең бетәр микән? Күңеллардин китәр микән Сәнең дәрдең белән, җаный?!"
"«И белмисең, шөйлә…» И белмисең, шөйлә булдым Җиһанда бән сәңа моштакъ, Йосыф берлә Зөләйхадик, – Ки бәлки, зийадә моштакъ. И җанки, хили моктандым, Ки бер күрергә уфтандым, Еладым, дәхи сыктандым, Сагынып бик, булып моштакъ. Сәүгән тоткач, киңәш тарка, Тагын эш алка да салка, Калырсың көлкегә халка, – Тик утырма юаш, йомшак. Юаш дигәнгә рәнҗемә, Кесәл дә булма, кәлҗемә, Юк әсбаб берлә алҗыма, – Юк әсбаблар булыр моштакъ. Юк әсбаб нигә аласың? – Ки кайгы берлә бетәсең! Тагы да кемне көтәсең? Кемә күңлең булыр моштакъ?! И-и, и генә лә, и генә, Ни булды миңа, ни генә? Эшемдә юк ла көй генә, Нидән буды икән эш так? Ничек табыйм ла көй генәм? Сөйләп бир, җанеки генәм, Матурым, и чибәр генәм, Әгәр булсаң ки бик хуш так. * * * Бу карышмак белән, тутка, Җитәлсаң ярый максудка; Алып куйса бер Асмутка Вә йаки бер яман Артак…"
"«Кыйнап-кыйнап та тиңсенмәс…» …Кыйнап-кыйнап та тиңсенмәс… Җибәргән чакта ир селтәп, Ки кайгы берлә гөрселдәп, Егылып егълама, аппак. Язылган булса тәкъдирдә, Тап улсаң шундайын иргә, Бәнем дә каргышым бергә Киләчәк, шөбһәсез, аппак. Карышканлыкда зәррәни (?) Күңел генәм дә жәлләми, Күрәсең бардыр әллә ни, Йөрәгең җилкенеп, аппак. Ишет, тыңыла, кыз, ишет, Ки бер үгетемне биш ит, Киңәшдән чыкмый бер эш ит, Күр улмайым дисәң, аппак!"
"«Бу сүзләрне ишетүбән…» Бу сүзләрне ишетүбән, Нәсыйхәт ал, и туганым: «Мәңа дә ошбу кызлардик Бәля салмасын Уганым!» Язып хат өстенә хатлар, Күтәрдем күп яманатлар; Күп үк өшәндереп атлар Ни юлга китде куганым? Бире торып да биресең, Кире торып да киресең, Нидән соң бәңа килмисең? – Сөйләшсәнә, и туганым! Изеп карасу балчыкны, Йөреп атым да талчыкды; Бәне кечкенә мальчиктый Күрмәдең һич, и туганым! Сүземне саймадың чынга, Ки бер җавап да юк унга; Калып торган кеби тынга, Тик утырдым, и туганым! Дидем, бик күп сәне кыстап: «Сөйләшергә вакыт, кыз, тап!» Вә ләкин ялгызың йоклап, Гафил калдың, и туганым! Күңелеңне куеп дилгә, Үзең килсәң иде мингә, Ки мин улсам иде сингә, Ни соң булыр, и туганым?! Бу гафиллек, и душа мой, Ки һич күңелгә ошамый, Күңелемдән дә бушамый, Бу килмәс дип, и туганым! Инәлдем дә бугай аша, Инәлмәсәм, йөрәк таша; Җәелде бик, чыгып фаша, Бу телләрдә, и туганым!"
"«Дөшән сагъәтдә күңлемә…» Дөшән сагъәтдә күңлемә Сәне күрмәк деләр күңлем; Гаҗәб мөмкинмедер, җаным? Сәне күрмәк деләр күңлем! Нә дәклү карным ач улса, Туяр бер лөкъмә йимәкдин; Вә илля күзләрем туймаз, Туганым, сәне күрмәкдин!"
"«Мөнаҗәтне яза-яза…» Мөнаҗәтне яза-яза, Каләм тоткан кулым тала. Күземдин канлы йәш ага – Хәсрәтеңдин, әйа җаным! Асыл кошны тотар идем, Тирәк төбенә кунса; Сагъәт саен күрәр идем, Сән җаныйдин әмер булса. Сәлам яздым сәнең артдин, Сәне күрмәклекем сартын. Иякләрең кызыл алтын – Ушал кыйлмыш сәне Мәүля! Күн итекдер аягымда, Көмеш йөзек бармагымда, Йәшләр түгел – кан елаймын Сәне сагынган чагымда. Гозер сүзем шулдыр, җаный: Бүтән йарга дашлап китмә; Бу мөнаҗәт барып йиткәч, Сүләшүгә мохтаҗ итмә. Биек мәсҗед манарасы, Ялтырыйдыр тәрәзәсе, Бу дөньяда кауышмасак, Утта янсын заманасы. Иртә торып тышка чыкдым, Кошлар очты оядин ла, И җаныем, бергә сорыйк Кауышмакны Ходадин ла…"
"«Бәнем җаным сәнең җаның имәсме…» Бәнем җаным сәнең җаның имәсме, Бәнем җаным сәңа кабул имәсме? Сәнең җаның бәнем корбаным улсын, Кулың – ястык, сачең юрганым улсын!"
"«Җөмлә гөлнең нуры китә…» Җөмлә гөлнең нуры китә, Сачак вакытлары үткәч; Матур кызның кадре китә, Егерме йәшенә йиткәч. Җиһан багълары ки нурлана, Җөмлә гөлләр сачак аткач; Бәнем күңлем тынычланыр, Сәнең куйн гынаңа яткач!"
"«Сурәтең дөшемә керер…» Сурәтең дөшемә керер, Дөшем эчрә күзем күрер: Күз алдында биеп йөрер, Терәп күксен, идеб рәкъкас. Ки куркам бу сурәт-нәкъши, Бер йиңел улмасын бәхши, Дивана булмасам яхши, – Кидеп гакълым, булып гъәувас. Тагъ-таш, сәхралар кичеп, Йитәр идем сәңа очып, Ятыр идем сәне кочып, Ки куйныңда булып гъәувас. Гашыйк-мәгъшук табышубән, Агызларны кабышубән, Кочышубән, очышубән Улышамыз икәү мәгъас. Иляһи, ошбу матурга Нәсыйб ит бергә ятырга, Үбеп агъзыны татырга, Ки куйнында булып гъәувас!"
"«Ки бән яздым сәңа, җанкәм, ничә хат…» Ки бән яздым сәңа, җанкәм, ничә хат, Бәйан итдем ничә хатда ничә кат: Оемагыл эчеп гъәфләт шәраби, Заигъ үткәрмә әйаме шәбаби. И бәгъидә, сәнең хәзер бу чакда Үбеп-кочып сәүәр вактың кочакда. Сафадин дөньяның зәүкъен алырсың, Гомернең үткәнен тоймай калырсың! Ки былтырдан бире нишләп торамыз? Нә файда әйләдек? Нә эш кырамыз? Ки бән көтдем сәне, сән елны көтдең, Бәнем чөн саргаеп, шәт, сән дә бетдең?! Сәне сәүдем, тотышлый уңга ишдем, Табып хәйлә, сән аны сулга сүтдең. Бән әйтәмен, җитим диеп бу дуска, Сән әйтәсең: «Йөри бу – гакълы кыска!» Фәлянә, әй, сәне бик сәүде күңлем, Сәнең күңлеңне белмәзмен, и сеңлем! Мәхәббәтдин сәңа вар ирде дәрдем, Сорарга бер тоташ нийәт идәрдем. Ишеткәчдин, исем дә китде лә, ух: Дидем, уф Алла, калдым алмыйча ук! «Ух» ормакда янар икән йөрәкләр, Дәуасын тапмады бик күп зирәкләр. Табыла дөньяда бик күп кирәкләр, Шәкерткә килгән кызлар тик сирәкләр. Алар ташмы икән, әллә тимерме? Гомердә бер генә йомшап, килерме? Язып, ун хат җибәрдем йә егерми, Укымыйсың микән, күзең йә күрми? Язамын күп, эчемдин гамь бушар дип, Бу күп сүз эчрә бер сүзем ошар дип. Ки бән вардым сәне сөеп, алам дип, Ки сән бәне кудың тиле малайдик. Бу куганыңны сән сайма уенга, Әгәр уйныйк дисәң, кил, кер куенга! Үзең яхшы, китаб-Коръән укыган, Ошыймы соң сәңа, җаным, бу куган? Төсең-буең ишетеп, сәүдем, и Рух, Йөзең күргәч, сагышыңдин дидем: «Ух!» Мәхәббәтем шу тәкле сән сылуда: Ух итәмен, сагынып, һәр сулуда. Гаҗәб калдым, җаныем, бу эшемгә, Һушым китәр, исем китәр һушымга. Мәхәббәт белән янганга йөрәкләр, Дәуасын тапмады бик күп зирәкләр. Табыла дөньяда һәрбер кирәкләр. Гыйшыкка дару юк диләр зирәкләр. Гъәһеднамә итәр ирдем хатыңны, Хатың эчрә әгәр күрсәм атыңны. Йөрердем көндезен, кулымга алып, Кичен ятыр идем, куйнымга салып. Хода язган микән ошбу җиһанда Күрешергә, сөйләшергә ниһанда? Әй фәлянә, үлекмен – тергезә күр, Бер аулакда үзеңне күргәзә күр! Болай торганча икәү ары-бире, Кушылаек икәүләп, китмә кире. Килер булсаң, и матурым, сеңелкәй, Сүземне тыңла, калдырма күңелкәй. Әгәр дә килмәсәң, алдап йөретмә, Сәүмәгәнеңне бер дә эчдә тотма. И матурым, әгәрчә тартса җаның, Бу дәкле катмасын ла бәңа каның! Килермүсән? – Сүзеңне сүзлә тугъры, Сүзе ялган кешене дирләр угъры!"
"«Уян гъәфләтдин, и җанкәм…» Уян гъәфләтдин, и җанкәм, Сафа сөр вакъты форсатда; Карыгач, бу төсең калмас, Көсүф алмыштый көрсәтдә. Йә бик шаянмы, шукмы сән? – Килергә һич ашыкмыйсән. Йә бүтәнгә гашыйкмүсән? – Сүзең һич узмый рөхсәтдә. Димә: «Ник язасың бик күп? Эчең дә әллә пошамы?» Ничә язсам да, и җанкәм, Эчем ник бер дә бушамый?! Вә йә күңлем кышын-җәен Бу бәгъидә абыстаем, Сагынып «ух» оран саен, Кулым язарга кушами? Бу халем тамаша кебек: Тоташ көек, тоташ көек! Ки һич дә күрмәгәндин үк Җиһанда вакъты хушами…"
"«Сәлам яздым сәңа, сәрвиҗәмалем…» Сәлам яздым сәңа, сәрвиҗәмалем, Сәламемне алыр булсаң, гүзәлем. Морадың мәкъсудың бирсен Алла, Хаталардин сәне сакла Алла. Сәнең йөзең кояшдик нур икәндер, Ходай сәне бәңа язган микәндер? Сачең охшый Зөләйханең саченә; Сәнең керфекләреңдин нур сачелә. Язаеммы, җаныкаем, йитәрме? Сәне алмай күңел гыйшкы бетәрме? Сәне сәрбагъ эчендә гөл яратды, Бәне сайрамага былбыл яратды. Сәнең сайрамакың дидар өчендер, Бәнем сайрамакым сән йар өчендер. Кулың – ястык, сачең юрганым улсын, Бәнем җаным сәнең корбаның улсын. Надан ирне кияү итсәң үзеңә, Кыямәт көн кара ягар йөзеңә. Нә хурлыкдыр сәнең кебек матурга Надан астында кыймылдап ятырга. Сәнең вәгъдәң көтә-көтә, гүзәлем, Өзелеп бетәдер бәнем үзәгем."
"«Фиракъеңдин күземдә йәш корымай…» Фиракъеңдин күземдә йәш корымай, Бән йөримен кичә-көндез оемай. Иляһи, җөмлә гамгинне шад кыйлгыл, Ки гамедин бәндәне азад кыйлгыл. Гозер кыйлып язам хәлемдин хәбәр, Мәне гыйшык утыйга кыйлма грифтаррифтар – дучар кылма.]. Без гъәрибләр йөзеңне күрсәк иде, Билең кочып, ләбеңне сурсак иде. Морадым, мәкъсудым бәнем, гүзәл, сән, Нәчә елдин бирле эчем өзәлсән. Тәмам гомрем сәнең һиҗреңдә әфкяр, Гамең берлән гъәриблекдә грифтар. Йөземгә бак – тәнем, ике күзем сән, Шикәр агъзыңни ач – ширин сүзем сән. Фәрагъәт берлә һич гашыйк ятармы? Кеше рәхәт белә гашыйк итәрме?"
"«Сәнең күңлең, җаным, кемне көтәдер?…» Сәнең күңлең, җаным, кемне көтәдер? Көтеп юкны, газиз гомрең үтәдер. Бу кадәр үк инәлеп, и җаный ла, Сүзем тыңлап, йарым булсаң, ярый ла. Әгәр дә тыңламасаң, и Фатыйма, Үкенермен бу инәлгән хатыйма. Гомер буенча хәсрәткә саласың, Ничек итим, эчем өзеп аласың. Сагынып егъласы булсам гомергә, Эчем янып, дүнәр кара күмергә. Егъларга каламын йөрәк канилә, Җаный ла, и җаный ла, и җаный ла! Җаныем ла диеп хәсрәт йийәргә, Нигә ташладың, и җаным, дийәргә. Үкенечкә генә туган икәнсең, Бәңа хәсрәт өчен булган икәнсең. Сәне сәүгән идем җаным-тәнемлә, Нидән ташладың, и җаным, бәне лә? Исемә төшәсе булсаң ялан бик, Халем мөшкил булыр, җаный, яман бик."
"«Кулым йитмәс, ки тотсам, йар, үзеңне…» Кулым йитмәс, ки тотсам, йар, үзеңне, Күзем йитмәс, ки күрсәм, йар, йөзеңне. Бәнем халемдин аңа һич хәбәр юк, Ки бу дәрдемдин аңа һич әсәр юк. Әйа җаным, сәне кайдин табармын? Мамык берлән нәчек утны янармын?! Бән бичара сәне кайдин күрәрмен? Чыкмыйча утыңызда күп йөрәрмен. Сәнең дидареңә мохтаҗ булыпмын, Тәкый гыйшкың утынга янып-көепмен. Мөнәүүәр җәмалеңчөн басты кайгу, Бәңа сәнсез ошбу җиһан карангу! Җәмалеңне күреп хәйран булыпмын, Сәне күрмәк өчен гирйан улыпмын. Көчем юкдыр хәрәмеңә йитәргә, Илкем йитмәй сән җаныйны тотарга. Йөзең күрергә теләймен, үзеңне, Билең кочып сүләшергә сүземне!.."
"«Гаҗәб ләтыйфәдер…» Гаҗәб ләтыйфәдер җисмең, Ки белми ничек исмең; Йөрәгем, бәгърем и кисдең, Ки күргәзеп кәмаляти. Билең нечкә, буең һәм төз, Тәнең саф, гүйәки ак бүз; Әгәр дисәң дә сән бер сүз, Укыр идем йөз айати. Гаҗәбдер ки билең анчә, Ләбең ләгъел, дешең гъөнчә; Юк ирде күрдекем бончә, Күрүбән күп кәмаляти. Үзең сылу, йөзең күркәм, Нәчә дисәм дә улыр кәм; Язарга фәһм йитмидер һәм Кәгазь, кара, мәкаляти. Кашың кара сызылмышдыр, Дешең йинҗү дезелмешдер, Йөрәк-бәгърем өзелмешдер Гыйшык дотып сәңа катый. Сачең кара ирер төндик, Сачең ара йөзең көндик; Улыбмын имди Мәҗнүндик, Идеп гыйшык хыйаляти. Сәнең өчен, әйа җаным, Тәнемдә калмады каным; Бетебдер дәрде-дәрманым, Күрәчәк ошбу халяти. Әйа җаным, кызыл алмам, Ки сәндин күңлеми алмам; Килүрсән – гайрени алмам, Идеп сәңа макаляти! * * * …Колак салып ишет, җаным, Идәем бер хикәяйәти… Яратыбдыр сәне ул Хакъ, Кызыл йакут кеби һәм ак Йөзеңә салды күп рәүнәкъ, Идүбән күп ригайәти. Йөзеңне әйдәде гөлтик, Сачеңне кыйлды сөнбелтик, Ауазың итде былбылтик, Идеп фазли гъинайәти. Сылу әйләде үзеңне, Тулан ай итде йөзеңне, Идеп нәргистәй күзеңне Мөдәүвирсез бигайәти. Кашыңны әйләде кара, Ачык кыйлды ике ара, Һилялә охшашы вара, – Чигелмеш биниһайати! Йөзең биңзәр тәмам айа, Күрәнләр хур кеби сайа; Сәңа охшашлы, әйт, кайа? – Яңылдым бер бу айати. Йөзең охшар кызыл гөлә, Йөзеңдин нурларың агыла, Күрәчәк күзләр чагыла, Көнәш кеби шәрайати. Күзең гәр кешегә бакылыр, Күзеңдин утларың чакылыр, Кәлүбән сөрмә якылыр, – Кидәрер һәм бу сагъәти. Ки ак йакут кеби балкып, Ике садрең тора калкып, Ки күлмәк үтәли балкып, – Нуры улыр галямати!"
"«Мөбарәк къамәтең хубий…» Мөбарәк къамәтең хубий, Үзең мәхбүбләрнең хуби, Ки тугаймусың күби? – Бу галәм бәрчидә нәбат! Кашың карасыдин сәүдем, Ки күрмәен сәне сәүдем. Җанка… суйдым (?), Вә илля соңрада һәйэат. Сәнең исмең зикер әйләп, Сыйфатыңны фикер әйләп, Ки һушың гакълыми бәйләп, Вә илля соңрада һәйэат!"
"«Сөйгәнемгә инанмасаң, Бәдига…» Сөйгәнемгә инанмасаң, Бәдига, Ни әйтерсән йөземдәге сарига? Инәлә белмәдем сәңа, күрәсең: Итеп мәхрүм, ишегеңдин сөрәсең. Бәдига, ник болай мәңа катасың? Бәнем күз йәшемә ничек батасың? Әгәр чәнди мәне мәхрүм итәрсән, Күрәек, нинди егеткә китәрсән! Мәхәббәт булмасын барган йиреңдә, Сафалар сөрмә һич барган иреңдә: Болыттик кайгылар башыңа ягъсын, Тәәссефтин күзеңдин йәшләр аксын! Йә тап булгыл ки бер залимгә хун-хар, Йә бер зәнки кеби астында бул хар! Этен сөргәндәй кусайде катындин, Җәфа күрсәтсәйде көндәш хатындин! Йә, сөйәмен дип алдап, бер мут алсын, Утырыр йиреңне, баргач, ут алсын! Җәмалең күрсәйде кара төтендик, Мөбарәк йөзеңи хурлап этендик! Мөбарәк күксиңә мендергәнеңне, Күңел алып сөеп көлдергәнеңне. Тәваззигълык итәнләрең йөз анча, Берин күрмәсә иде ул тузанча! Йә онтылсаң иде сән кала-кала, Йә тап булсаң иде бер ак сакала! Мыекы санысчайде михе әлимтик, Агыз-йары тоелсайде хәмимтик. Сулышы килсәйде баде сәмумтик, Кирәкле әгъзасе булсайде мумтик. Уенны уйнай алмасдин уенча, Ки моктандырсайде гомре буенча. Бәдига, рәнҗемә: каргадым уйнап, Хатерең калмасын юк фикри уйлап. Сәңа килеп бу кайгылар, бу дәмләр, Мәңа шул хәлдә юктыр яхшы дәмләр. Йөреткәнгә якын булдым йүләргә, Юк ирсә ярамас болай сөйләргә. Нидән үфкәлисәң мәңа, Бәдига? Нидән биздең, нә эш булды, зәригъә? Күземнең рәушане, җаным Бәдига, Төшәр бер көнге сүз күңлең йадига. Колак салдым сораган ул үләткә, Йәрәштермә, дидем, надан егеткә! Кийәү итсәң надан ирне үзеңә, Кыямәтдә кара якар йөзеңә. Матур булсаң да, баргачдин наданга, Керәлмассән гомер буенча санга. Бу дөньяны беләсән һич, Бәдига, Вәфасы юк, зәуаледер сәригъә. Беземтик килде күп гашыйкы-мәгъшук, Тора торгачтан ук һәб булдылар юк. У Тәймус шаһ кызы ирде Зөләйха, Ничә ел егълайуб, итәрде нәүхә. Дир ирде, сагынып, һәр дәмдә «уф!» дип, «Йосыф лә! И Йосыф лә! И Йосыф!» – дип. Ахир бер көнне ул мәкъсудка ийтде: Тереклек итде бергә, үлде-китде. Мисъри шаһ угълы Сәйфелмөлек дә Ничә ел йөрде хәсрәтдә, көекдә. Дир ирде: «Ник ишетмисән, сәригъәм, Бәдигам лә, Бәдигам лә, Бәдигам!» Адашыңны алып, мәкъсудка йитде, Сафалар сөрде һәм дөньядин үтде. Дәхи Мәҗнүн, тотып күп гыйшкы-мәйле, Дәйүр ирде: «И Ләйле лә! И Ләйле!» Дәхи борын заманда үтде Фәрһад, Ки Ширин атлы кызчөн итде фөрйад. Барысы да җиһанга килде-кичде, Бу дөньядин ахир бер көнне күчде. Ки мән дәхи бу арага тезелдем, «Бәдигам!» – дип өзелдем лә, өзелдем! Буш үткәрмә, Бәдига, бу бәһари, Матур чаклари һәм ләйле-нәһари. Ки гыйш-гыйшрәтдә булубән бу чаклар Сафалар сөрәдер бик күп кочаклар. Бу дөньяга таянмау, и Бәдига, Вафасыздыр, зәуаледер сәригъә. Баралсаң мәндин артыкка ярый ла: Сәнеңтик сайлаган – сазга тарый ла! Җәмалең берлә мактанма, Бәдига, Ки бәндәсән: ничекдер ул талигъә? Җәмал дәхи китә торган буяутик, Китәр тиздән кояш төшкәч кыраутик. Мәни ташлап, күтәрмә бер дә борның: Йәшем төшсә, һич уңмас барган урның!.."
"«Сәламулла күземнең карасыйга…» Сәламулла күземнең карасыйга, Җигәргүшәм, йөрәгем парәсыйга. Ике күзем нуры, җаным Бәдига, Тәнем, рухым, рәуанем мәкъсадыйга. И фәлян иленең шәмсе вә маһы, Ничек тими сәңа гыйшкымның аһы? Исем китәр ки сән абызтутыйга: Бәне салдың Зөләйханең утыйга. Һауаланган булып, гакълымны йуйдың, Бәне мәхрүм идеп хәсрәткә куйдың. Һауаланган сәнең кебек ничәләр, Егълып, гомре вар хәсрәт чигәләр. Кеше үз-үзенә гәр салса бәла, Җиһан халкы җыелса, белмәс ала. Сәне белгән идем тугъры үземдик, Сүзеңә дә инандым үз сүземдик… Сәнең сүзең икән ялган катышлы: Күңелгә булмады бик үк ятышлы. Бәне ничек ишегеңдин сөрәсең? Үзең дә һәм аны бер-бер күрәсең: Сәнең кебек күтәргәнләр борынны Сирәк буладыр уңдырган урынны. * * * Баралсаң бәндин артыкка – ярый ла, Сәнеңдик сайлаган – тазга тарый ла. Бәне ташлап, күтәрмә бер дә борның, Йәшем төшсә, ки һич дә уңмас урның. Йә алдалап, үзеңне бер мут алсын, Утырыр йиреңне, баргач, ут алсын!"
"«Сәламулла йөрәгем парәсыйга…» Сәламулла йөрәгем парәсыйга, Тәнем рухы, күземнең карасыйга. Сәлам, и куәти рухы рәуаным, Сәлам, и дилбәри җан-у-җиһаным! Сәлам, и миһербани дилнәуазем, Сәлам, и бостанә сәрвийе-назем! Сәлам, и лаләи руй гөлгъөзарем, Сәлам, и куәти җан-у-бәһарем! Бәңа сәнсез бу эчкәнләр кызыл кан, Бәңа сәнсез ачыйгъ ирер сөчек җан. Бәңа сәнсез газаб ирер бу рахәт, Бәңа сәнсез йөрәкдә мең җәрәхәт. Бәңа сәнсез хәрәм ирер бу сохбәт, Бәңа сәнсез бу сохбәтләр чү михнәт. Бәңа сәнсез мөсыйбәтдер мәгъишәт, Бәңа сәнсез мәгъишәтләр мәшәкъкъәт. Сәнең гыйшкың белә ахир үләрмен, Фиракъең утыйда әксәр көйәрмен. Кыйлыбдыр такъәтем такъ иштийакың, Ки үртәр хәстә җанымны фиракъең. Эчәрмен ширбәти һиҗран һәмишә, Фиракъида күзем гирйан һәмишә. Сәнең йадың белән гөлзар ачылыр, Сәне күрмәй йөрәкдә кан сачылыр. Мән, и бидил, сәне къәндин күрәрмен? – Фиракъең утында бисйар көйәрмен. Сәламулла йөрәкем парәсыйга, Тәнем рухы, күземнең карасыйга!"
"«Каләм язды бераз монча кәлями…» Каләм язды бераз монча кәлями, Кабул идеп ала күргел сәлами. Боны яздым сәне гайәт сәүгәндин, Ки гыйшкың утыйла эчем көйгәндин. Гафил улма, сүзем тот, и нигярем, Ике гыйшык онытмас бере-берен. Мәгъшукый җан, күзләрем күрде сези, Шул замандин хәйран әйләде бези. Күзләрем күрде – сезә улдым биһуш, Имди сәнсез күңлем һич улмаз хамуш. Җәмалең хур кебидер, күзләрең нур, Кыйла күрмә висалеңдин бәни дур. И җаным, кыйл бәнем сүземи кабул, Шаде-харәм әйләгел, кыйлма мәлүл. Әйа мәхбүб, тутый кош сән җиһанда, Бәнем илә күрешсәнә ниһанда. Күңелдин чыккусы юкдыр хыялың, Дәрига, күрмәдем ширин җәмалең. Сәлам улсын сәңа, фәлян, ки бәндин, Ки мондин соң көтәрмен мән дә сәндин. Робагыйлар чыкарып яздым хатый, Язмаз ирдем бу хатымны – гыйшкым катый. Мәгъшукый җан, сән кабул кыйлсаң бәни, Җан-дилилә бән кабул кыйлдым сәни Ирсаль әйләдем сезгә бән бу хатый, Тауил гомер рузый кыйлсын Ул бакый Фида улсын сәңа һәм җөмлә малым, Дәригъ итмәм, теләсәң дәхи җаным. Ошбу хатка исмеңезне язмадык, Язар ирдек, гайреләрдин базмадык. Мәгъшукый җан, сәнең исмең, фәлянә, Сәне бәңа рузый кыйлсын бер Алла. Бу сүзләрдин морад нәдер – аны бел, Сәүәр ирсәң, ишарәтне бәйан кыйл. Ошбу сүзне халка изһар әйләмә, Хатыңызны бездән ниһан әйләмә Кабул күрсәң, хатыма каршы хат яз, Кабуллыкны эчендә аңлатып яз. Әгәр япсаң кешенең бер гайбене, Ходай япкай сәнең һәм гаебеңне. Гөнаһ, гаеб – бәндәнең эшидер, Кирәк кызлар, кирәк егет эшлидер…"
"«Бу хатымны кабул итеп аласың…» Бу хатымны кабул итеп аласың, Кабул итсәң, читен өзеп каласың. Сәнең өчен аһе-ваһ органларым, Бер күрергә тилмереп торганларым! Каным, сәүгән йөрәгем парәсе сән, Тәнем рухы, күземнең карасы сән. Хода язсын мөкъәддәр каләмендә: Кауышдырсын бу дөнья галәмендә. Кыяфәтең, сыйфатың суда кондыз, Үзең былбыл, күзең мисальдә йолдыз. Сәнең дәрдең белән даим йөримен, Сәнә күргәч, сары майтик эримен! Сәнең дәрдең билә булдым герифтар, Хода кыйлса иде сәне, гүзәл йар! Сәнең буең Ак Иделнең камышы, Сүләгән сүзләрең былбыл тауышы. Сәнең өчен акыздым күздә йәшем, Бу хәсрәтдин чыкар микән бу башым?!"
"«Гүзәлсән мисле алмадый…» Гүзәлсән мисле алмадый, Җәмалең күңелем алдадый, Түзәр халем калмадый, – Нитәен бән бу бәляне?!"
"«Ишет хотбә гыйшыклык мөнбәрендән…» Ишет хотбә гыйшыклык мөнбәрендән: Бәйан идәм мәхәббәт гъәнбәрендән. И җаныем, бәне ташлыйсың, ахры, Беленәдер сүзеңнең рәһбәрендән."
"«Бән сезләрә бер сүземне…» Бән сезләрә бер сүземне Йад итәлем, ки аңлагыл, Колак дотып бу сүземне Ихлас берлә дыңлагыл. Әй нигярем, теләгел сән гыйлем йарны, Үзеңә эзләйүбән алгыл аны. Гүйә очкан кош кебидер гыйлем кеше, Күп мәшакъкать берлә тотар аны кеше. Кулыңдан сән аны куйма, Онытып, гыйльмеңне йуйма, Гыйлемлек кошыный суйма, – Сәңа булгай разый Алла. Табар булсаң гыйлем ирне, Ки муафикъ булыр йарны; Бу үгетне тотар булсаң, Сәңа булыр разый Алла. Үзең наданлара катма, Гыйлемлекне суга атма, Тутый берлә ки карганы Килтереп бер ивгә япма. Надан ир малына кызма, Алар сари кулың сузма, Каралык көенә йөзмә, – Ки булырсән гъисйан Алла. Надан ирне көтеп алмак, Ирүр мөшкел кочып ятмак; Аның малын утка якмак – Нәданә гъәсъбәи Алла. Кирәк малын утка якмак… Аның чөн хәсрәтә калмак… ………………………………………. ……………………………………….. Наданга үз буең сонсаң, Үзең аңа мотыйгъ булсаң, Аңа разый булыр исәң, Сәңа разый имәс Алла! Разый булып, ата-ана Бирәм дисә ки наданга, Алар ризалыкы өчен Гомерлек хәсрәтә калма. Дигел анлара бу сүзне, Бакып анлара дөз күзне: «Ятыр катыңда кискәдәй, Бирүбән тын ки мичкәдәй!» Оялмасана, и җаный, Дигел анлара сән аный; Оялып хәсрәтә калсаң, Разый ирмәс сәңа Алла. Ике мәгъшук бергә кушла – Ефәк булып ки ишелә, Кәлүб куйнына ки керсә, Нәсыйб итеп, кушып Алла. ………………………………………….. …………………………………………. Муафикъ кулларын салса, Гүйә разый аңа Алла. Кушылып ике җаный, Ки белеп хөкме уганый, Ки мондан яхшысы къәный? – Бу дорур ризаи Алла. Бу икеләре гыйлем булса, Белүб андай гамәл кыйлса, Ки галимнең кулун алса, – Булыр и һөдаи Алла! Сүзем тотып ки ал гыйбрәт, Ярин сәңа булыр рәхәт, Бу эшләрдер сәңа гыйбрәт, – Сәнеңчөндер җәннәти Мәүля. Гыйлемдән ки йөз дүндермә, Гыйлем чырагын сүндермә, Аңа чытык йөзең вирмә, – Разый булыр сәңа Алла… Салур андин түбән башны, Чытар йөзи, күзне-кашны, Ачылып хатнына дәшми, – Көлеп бакмак аңа къәный? Каралык къәлбене баскан, Агыр балта биленә аскан, Юан-юан агач кискән, – Арыгач уйнамак къәный? Арыгач ачылып тормаз, Үзе йәш, ултырып тормаз, Хәлалене күзе күрмәз, – Торыр килеш карап аный. Йәнә ул дәмдә кич булгай, Кәлүб түшәккә ултыргай, Хәлаленә моны айгай: «Дийәен бән, ишет моный. Дийәем бән, сән ишеткел, Кәлүб аякымны чишкел, Үгетне бу онытмагыл: Кибәргә пичкә сал аный». Китәндәй ак беләкләрен, Кәлүб ул сызганып анда, Чишеп алыр аякларын, Алып пичкә салур аный. Наданның хале бу улгай, Чабатасына туфрак тулгай, Оекы һәм кара булгай, – Чыкуб хатун кагар аный. Йәнә сузар аякыны, Ки тартырга оекыны, Коеп тузан увакыны, – Буянурсән йәнә, җаный. Бу мескин чыкубән какгай, Ки әле туфракга баткай, Керүбән катында яткай, – Торып да ул үбәр аный. Кияр аякына лапта, Аны киеп йөри таптап, Көйдермәгел берүк утка, Әгәр салса кибәргә аный. Киеп лапталары тузгай, Кадерсез гомре, бел, узгай, Ишетеңез моны сез, һай, – Ахирәт эстәмәк къәный? Аякы, тубыкы бәйләнгәй, Йите кат киндерә әйләнгәй, Кәзеб сүзләргә бәйләнгәй, – Басубән гъәфләти аный. Надан хур дәхи барму, Бу сүзгә сүз дәхи барму? Галимне хур күргәнләргә Ходаның рәхмәте къәный? Ни мәгъкульдер моный күрмәк, Гыйлем кызны нәданга вирмәк, Гыйлем егет наданны алмак, На мәгъкульдер дидем аный. Әгәрчә ир галим улса, Хәлял кәсеб: иген иксә, Возу кыйлып, намаз кыйлса, Ушал ирдер ки рәхманый! Намаз кыйлса, алып таһрәт, Булубән анда ул шөһрәт; Бу эшләргә йөзең үгрәт – Булырсән чөн ки рәхманый. Зирагъәтдән әгәр кайтса, Тиз үк хәляленә әйтсә, Ки комганга суын салса: «Намазга вараем, җаный!» Кәләше анда су койса, Торубән һәм возу кыйлса, Намазга мәсҗедә варса, Ки мондин яхшысы къәный? Ки бәгъзеләр надан булса, Галимләргә коллык кыйлса, Тагъәт, коллыкны күп кыйлса, Галимләрдин сайуң аный! Берәүләр гәр галим булса, Кяһиллек тагъәтен кыйлса, Үзе кешегә «кыйл» дисә, Монафикъ дип белгел аный. Әгәр хөкме Хода улса, Галим бер дөхтәри алса, Үзенең нәсыйбы улса, Ниләр дийәм – ишет аный! Дәйүр: «Җаный, бирү килгел, Оекым, читекем алгыл, Килеп янымда ултыргыл, – Кушылдырды бези Алла!» Укыгай ул торып намаз, Кыйлып ул мәүляйа нийаз… ……………………………………… Дир ул хәмед-сәна кыйлса, Аңа хушнуд булыр Алла. Дәйүр: «Җаный, тиз үк булсаң, Самавыр ярагын кыйлсаң, Китереп сөфрәйә куйсаң, ………………..будыр җаный». Дилваз ярагыны кыйлып, Бер-беригә күз салып, Ки чәйнеккә чәен салып, Диеп ул: «Әлхәмделилла, Кушылдырды бези мәүля, Китер бал, чәй, лимун тагы, Куең һәм сөфрәгә аный… ……………………………………» Утырыр ике алда, Самавырны алып алга, Сузарлар кулларын балга, – Ки мондин яхшысы къәный?.. Салубән күзләрә күзне, Тәбәссем берлә дир сүзне, Көлешеп дийәрләр сүзне: «Ки кушды безне ул мәүля!» Галим булса, булыр дәүләт, Нәдан , булыр зилләт, Әгәр сән эстәсәң гыйззәт, Дигел : «Бир ул, Алла!» Наданга сән әгәр варсаң, Берәүне сәүмәен алсаң, Ки бер гъише нуш кыйлсаң – Ки үлмәкең ирүр әфзаль. Гыйлем йарны сәүеб алсаң, Аның илә самит торсаң, Ике мәгъшук гомер сөрсәң – Бусыдыр, бел, җаный, әүля! Ки наданга берәү бармак – Үзене зиндана салмак, Ки хәсрәтдер уйлә кыйлмак, – Ки кушмасын берүк Алла! Хода кушса ушал йарга, Мәхәббәт дөкәнсә анда, Аның илә мосахибдән Ки әфзаль зиндани, Алла. Мәхәббәт йебе киселсә, Әгәр салкын йиле иссә, Ки дә әйтсен ушал дәмдә: «Сыгынырмын сәңа, Алла!» Үз-үзеңә моны сүзлә, Ки дәрман дәрдеңә эзлә, Китәр юлыңны сән эзлә, – Үзеңә тиң бирүр Алла. Өзелеп, егълайу калсын, Үзедик мәҗнүнне алсын, Малы-мөлке ута янсын – Котылдырсын берүк Алла! Сәүешмәклә кулын салмак, Ки ләбендән пусә кыйлмак, Аның нәхренә кул салмак Ирүр, бел, ләззати алма. Ки галимдәй хәбәр килсә, Ата-анаң аңа вирсә, Мәһәрә керәнләр салса, – Аны кабул әйләгел, җаный! Әгәр сән наданга варсаң, Барып таш бота керсәң, Мәхәббәтсез билә торсаң – Суган булыр сәңа алма!"
"«Колак тотып ишет, җаный…» Колак тотып ишет, җаный, Идәем бер хикяйәти, Сәңа гашыйк улып тәкый, – Фида җаным сәңа, җаный! Яратыбдыр сәне ул Хакъ, Ки ак йакут кеби һәм ак, Йөзеңә салды күп рәүнәкъ, – Фида җаным сәңа, җаный! Йөзеңне әйләде гөлтик, Сачеңне игде сөнбелтик, Үзеңне итде былбылтик, – Фида җаным сәңа, җаный! Йөзең биңзәр тулар айа, Күрәнләр хур диеп сайа, Сәңа биңзәшле кыз кайа? – Фида җаным сәңа, җаный! Йөзең биңзәр кызыл ләгълә, Йөзеңдән нурларың агъла, Күрәчәк күзләрем чагъла, – Фида җаным сәңа, җаный! Гаҗәб ләтыйф дорыр җисмең, Мәгълүм дор сәнең исмең, Йөрәгем бәгърене кисдең, – Фида җаным сәңа, җаный! Билең нечкә, нәзек дорыр, Буең зифа, төзек дорыр, Җиһан эчрә аз ук дорыр, – Фида җаным сәңа, җаный! Билең нечкә, буең һәм төз, Төсең саф, гөл кеби йөз, Әгәр дисәң иде бер сүз, – Фида җаным сәңа, җаный! Матурлык исмене алдың, Хәлаикъ эчрә дан алдың, Зөләйха урнына калдың, – Фида җаным сәңа, җаный! Сүзем язылды күп төрле, Тагы да әйтәем берне: Кабул итәрмүсән серне? – Фида җаным сәңа, җаный! Килермүсән бәңа үзең? Дәхи кашың, кара күзең, Бал-шикәрдин датлы сүзең, – Фида җаным сәңа, җаный! сам сәне алмай, Ки куйныңа керә алмай, Ботыңны ботыма салмай, – Фида җаным сәңа, җаный! лам яздым сәнең артын, Сәне сәүмәклекем сартын; Яңакларың кызыл алтын, – Фида җаным сәңа, җаный! Сәлам яздым каләм кашка, Ки сәүмәкдә эшем башка, Чыкармагыл серне фашка, – Фида җаным сәңа, җаный! җаным, ки бел халем, Җана гыйшкъ утына җаным, Тәнемдә калмады каным, – Фида җаным сәңа, җаный! Әйа җаным, нәчек итим, Гыйшыкдин саргаеп бетдем, Атаң-анаң бирә белмәс, – Фида җаным сәңа, җаный! Намаз артларындин, җаный, Телимен Алладин сәни, Кабул итсен ки сүземни, – Фида җаным сәңа, җаный! Әйа җаным, абыстаем, Кызыл йөзең – тулан аем! Сәнең өчен кышын-җәен Фида җаным сәңа, җаный! Языйм микән, җитәр микән, Сәнең мәдхең бетәр микән, Күңелләрдин китәр микән? – Фида җаным сәңа, җаный! Хисабың, сагышың кайда? Болай торуда ни файда, Кауышыйк без шушы айда! – Фида җаным сәңа, җаный! салсам, Ходай язып сәне алсам, Ки куйныңа керә калсам, Фида җаным сәңа, җаный! Кауышыйк инде бу айда, Вакыт җиткән ки, җаный ла! Ирадәң әллә байларда? – Фида җаным сәңа, җаный!"
"«Кечекдин сәүдем, и күңлем зыйасы…» Кечекдин сәүдем, и күңлем зыйасы, Йөрәгем-бәгърем, күзем тутыйасы. Үзеңне күрмәен күңелемне алган, Көйдереп тә яндырып утка салган. Морадым, мәкъсудым, күрер күзем сән, Нәчә елдин бирле сүләр сүзем сән. Нәчә елдин бирле җәһдеңдә әфгяр, Гамең берлә гъәриблыкда герифтар. Сәне нәчә сыйфат кыйлсам төгәнмәс, Вәли күрмәй кеше һәргиз ышанмас. Ләбең – йакут, дешең энҗү дезелмеш, Йөрәк-бәгърем сәнең өчен өзелмеш. Гыйшыклыкдин берәүгә ут чакылса, Гаҗәб улмаз җиһан утка якылса! Гыйшык хәле мәризъдан каты, ачы, Кочаклашып үбешмәкдер гыйляҗы."
"«Сезнең йортыңыза вардым…» Сезнең йортыңыза вардым, Сәнең сылулыгың күрдем, «Бу нидәй кыз?» – диеп сордым, Гаҗәб итдем сәңа, валлаһ! Ки төрдем мәктүбеңезгә, Дәхи вардым өеңезгә, Юлыкдым сән кызыл йөзгә, Биһуш улдым күреп, валлаһ! Нәзар кыйлдым сәңа нәгяһ, Була күр, туташым, әгяһ: Гашыйк улдым дәхи сәңа, Нәсыйб итсен сәне, валлаһ! Гъәҗиб уенларың күрдем, Ки хәйранә калып тордым, Йөрәгемә гыйшык ордың, Ки сәүдем шул заман, валлаһ! Читек-башмакларың киеп, Йөрисең, гүзәлем, биеп; Эчем-тышым тора көеп Күрү белән сәне, валлаһ! Оялмадың үзең бәндин, Бән алмадым күзем сәндин, Чыка язып җаным тәндин, Гашыйк улдым сәңа, валлаһ! Сызылмыш кашларың җайдай, Йөзең нурлы тулан айдай, Күрәнләр сәне хур сайдай, – Сылу кыйлды сәне, валлаһ! Беләгең нечкә йәш талдай, Сүзең датлы ирер балдай, Гыйшыкың сабрыми алдай, Кауыштырсын бези, валлаһ! Ки исмең һәм фәлян булды, Гыйшыкыңдин эчем тулды, Ки белмимен ничек булды, Күрүбән бер заман, валлаһ! Ки сының дөлдөлә биңзәр, Йөрисең былбыла биңзәр, Кәлямең тутыйа биңзәр, – Гомер вирсен сәңа, валлаһ! Башыңа киясең калпак, Сыйфаты кар кебек һәм ак, Сәүәрем, валлаһи, бик хак, – Бәңа вирсен сәне, валлаһ! Күзеңнең нуры йолдыздай, Керпекләрең дә кондыздай, Җәмалең мисле хур кыздай, – Яратыбдыр сәне, валлаһ! Юлыкдым бән сәңа үзем, Ки тешде йөзеңә күзем, Оялды һәм кызыл йөзең, – Карап калдым сәне, валлаһ! Гъәҗәбләй үк ки йөзеңне, Ки былбыл кеби сүзеңне, Бәңа бирсәләр үзеңне, Шөкер идәр идем, валлаһ! Ки улсайчы бәңа үзең, Дәхи кара кашың-күзең Вә һәм гөлтик кызыл йөзең Йөрәгем яндыра, валлаһ! Кичә ятсам, күрәм сәне Исәпләсәм, улам би-һуш, Гашыйк улып сәңа җәй-кыш, Йөримен һәр заман, валлаһ! Йөреп күп заман түзеп, Йөрәгем-бәгъреми өзеп, Ки гъәм дәръясында йөзеп, Гашыйк улдым сәңа, валлаһ! Ки бер көн сүзләшеп үзем Сәнең белән бераз сүзем, Ки әйтдең сән бәңа үзең: «Чыка күр , валлаһ! Чыкып китдем сахрага, Йөрәгем чыдамаганга, Менеп бер биек тауга, Ки ятдым кайгырып, валлаһ! Ки чыккансың үзең балкып, Ике садрең тора калкып; Тәмам беткән идем йалкып, Көтеп сәне, җаным, валлаһ! Сәүендем сәне күргәчдин, Киләсең юкары очдин, Дәхи тәңкәләрең сачдин… Яратыбдыр сәне, валлаһ! Юлыкды сәңа үз ишең, Вар икән анда киңәшең… Күземдин түгелә йәшем! – Карап тордым сәне, валлаһ! Ходадин нәсыйб улса, Гүзәлләр дәхи юлыкса, Алыр идем Хода язса, – Ниятем күп бәнем, валлаһ! Сәңа яучыны бән салсам, Хода язып, сәне алсам, Ки куйныңа керә калсам, Нийәт бирер идем, валлаһ! Сәнең кеби гүзәл мәхбүб, Хода язса, табылыр күп, Вәликән үзеңез бик хуб… Ки вирмәде сәне, валлаһ!"
"«Үзеңне зур күреп, күрмә бәни хур…» Үзеңне зур күреп, күрмә бәни хур, Барымызны яраткан бер Хода зур. Өмид илән каләм алды бу әлем, Ходауәндә, кабул әйлә теләгем! Кабул күрмәй кире вирсәң хатымны, Хода кашында сорармын хакымны! Әгәр мәхрүм куярсән бу куендин, Агырдыр хәсрәтем дөнья утындин. Җаныкаем, чиләнмә сән укырга, Күңел төшде боны һәм туктатырга. Мөбарәк исмеңез фәлян икәндер, Тарафындин гыйшык йиле искәндер. Сәнең гыйшкың белән ахир үләрмен, Фиракъең утында әксәр күәрмен. Сәне күрдем ике күзем нурытик, Күренәсең бәңа оҗмах хурытик. Йибәр яулык ике башын нәгышлап, Дәхи бер көн кауышмакый багышлап. Кабул күрмәй кире мәхрүм кыйларсән, Гомри гъоссә белән мәхзүн кыйларсән. Кешегә сүзләмәдем бу сүземне, Сабыр берлән тыя тордым үземне."
"«Китабларда бу сүзне күргәнем бар…» Китабларда бу сүзне күргәнем бар: «Оялган кемсәнең ризкы булыр тар; Икеләнеп, оялып корган эшләр Сүтеләдер, сүреләдер!» – димешләр. «Биреңез үк!» – дигел, бер дә оялма, Сүзем будыр сәңа, җаным, багалма. Сәнеңчөн нә дәкле бән әйләдем зар, Әгәр ялган дисәң, бер Ходаем бар! Бу инәлүләрем таш да белерде, Урыс кызы динен ташлап кәлерде. Ишетмәдең, җаным, фөрйади-зарый, Йитәр инде, инәлмәм мондин арый. Күп ирде лә язсам хатка тагы да, Туласы булды ла ике ягы да. Йитәр, сүзне йибәрмә күп озынга, Дәхи инәлдерәм диеп кузынма. Әйа җаным, вәйа җаным, җәмалем, Сәнең өчен өзеләдер бу җаным! Әдәбле диделәр ки әһле инсаф, Тәнигә кул тимәгән диделәр: саф. Нә хурлыкдыр сәнең кебек матурга Надан астында мимылдап ятырга!.."
"«Карарым калмаен яздым сәламем…» Карарым калмаен яздым сәламем, Мөгъәккъиб әйләбән дәхи кәлямембән дәхи кәлямем – тагы сүзләремә аңлатмалар ясау белән.]. Җиһан зольмәт ирер бәнем күземә, Көенмәкдән фәлянага җөнанем. Зәһи халь-ү, зәһи халь-ү, зәһи халь! – Бән егълармын – һәммә галәм сәр-асим. Мәнем сез бакмаңызлар сурәтемгә, Йөрәгем кан ирер, мәхзүн җөнанем. Әйа абзый вә абыстай, сүземдән Нәбиләр хаккычөн бәне исергәң. Мөдилл улың, кабул идеп, сүземдән, Бәне чәндан җәфаләрә дөшермәң! Нәбинең хаккъ-хөрмәте гыйззәтичөн Фәрекъ итдең дөнеми көндеземдән. Әгәр тәзвиҗ идәрсәм кардәшеңне, Хәлегъ идәм хәлялемне соңындан. Гаҗәб хәйран ирермен бу эшемдин, Берәр ләхза китә белмәз исемдин. Тәфәххөсъ әйләң халем әкъуалемдән, Йөрәгем айпылырдай сагышымдан. Гаҗәб катыйгъ исергәң бу сүземдән: Хәҗәр йомшар иде йомшак күңелдән. Физинһар, сөммә зинһар, бәгъдә зинһар, Мөдилл улың, аермаң мәгъшукъемдән! Сәбәб улың висалә ба җәнанә, Колыңызмын сезә җан-у-дилемдән. Әйа абзый вә абыстай, белеңләр, Ки гяһ-гяһ екылып китәм һушымдан. Нәтәк былбыл гашыйкдыр җөмлә гөлгә, Чәнаникә гашыйкмын сеңлеңезгә. Әйа абзый, өмидем хат язмакыңдыр, Кире бәңа, кабул идеп…"
"«Язаем сән җанашыма сәламләр…» Язаем сән җанашыма сәламләр, Сәламләр бәгъдендә бераз кәлямләр. Булыр микән күреп күзем туяр көн, Тулан айтик йөзеңне һәм үбәр көн? Булыр микән йөрәгем басылыр көн, Шифа татып висалең бәрһәмендин? Зифа буең күреп туймас булыпмын, Күреп дәхи йөзеңнең күрклекендин. Нәчек итим, бәнем тереклегем тар, Ходай кыйлсын үзеңне дә герифтар. Гаҗәб хәйран буламын бу эшемдин, Кичә ятсам ки чыкмыйсың дөшемдин. Әйа җаным, беләсән дә беләсән, Кабул идеп, бу тарафка киләсән. Әйа җаным, сереңне гизләмәсмен, Сәне ташлап, бүтән йар эзләмәсмен. Бу дөньяда күрепмен дөхтәри чук, Сәнең кебек зифаны күргәнем юк!"
"«Аты фәлян гүзәл, матур икәндер…» Аты фәлян гүзәл, матур икәндер, Укырга да дәхи матур икәндер. Фәлян шәкерт фәлян атлы бу йарга Язып хатлар йибәргән күңле барга. * * * Нәдән тора икән гъәфләт эчендә: «Нә вар икән, – диде, әлбәт, – эчендә?» * * * Шушы айның көнендә, йә кичендә Бән буламын микән күңлең эчендә? Вә йә барча җәендә, йә кышында Булам микән сәнең күңлең тышында? * * * Нәдән үртәнмисең гомрең үтүдин? Ятырсың, җаный, йокың китүдин? * * * Җәмалендин йә алданып торамы? Сылумын дип, матур дип лаф орамы? Ки бу фикрә булып фәлян-сөрур да, Тора микән бик алданып горурда? Җәмал дәхи китә торган буяутик, Китәр тәндин көздә дәшкән кыраутик. * * * Гомер һәм чылтырап сукган сагъәттик; Бу форсатлар үтәр тиз йөгрек аттик. * * * Ышанма һич атаңның байлыкына, Олугъланма йөзеңнең айлыкына. Атаң байлыгымы вирмәз сәңа һич, Янып, тәүбә кыйлып, бу сүздин ваз кич! * * * Әҗәл угын әгәр корса атарга, Әман вирмәз мишәргә һәм татарга."
"«Мәхәббәтне сәңа салды Ходаем…» Мәхәббәтне сәңа салды Ходаем, Моны язмай ни халь илә түзәем? Сәламемне кабул әйләп ала күр, Бәңа каршы үзең дә хат яза күр! Иляһи, барча гыйльме мәтълабын бир, Кәрам берлә мәрарәгә тәскин бир. Кәлямем сәңа барып йитә алмас, Каләмдин гүргә кермәен котылмас. Ходаем гыйшкыңызны салды безгә, Аныңчөн йибәрдем бу сүзне сезгә. Бу язмакдин күңелнең туясы юк, Сәне алмай күңелнең тынасы юк. Ки хакъ язмаса бән азмас идем, Ул сүзеңезгә бән хат язмас идем. «Йитәр!» – дисәм, каләмем тыңламыйдыр, Гыйшыклык халене һич аңламыйдыр. Бу мәктүб халигә кыйлсаң итагъәт, Сәгадәтдер, сәгадәтдер би-сыйфат! Каләм әһле каләм илә йөретер, Наданлар тел илә йөретер. Йөрәгем яндырыр күңел һәуасы, Качан ула бу дәрдемнең дәуасы? Абыз туткай ялыкмасын укырга, Күңел төште моны аңа язырга. Бу хатка яздым ирсә атыңны, Гыйшыклык тотмады һич такъәтемне. Зөләйха Йосыфә гашыйк улыбдыр, Кулындин камчысын әлә соныбдыр. Ки ул камчы көйдерде Йосыф әлене, Бел имди сән бу гыйшыклык халене!"
"«Сәлам яздым сәңа, җаным, гөзидә…» Сәлам яздым сәңа, җаным, гөзидә, Сәнең кебек ки тугъмаз йир йөзидә. * * * Сәлам яздым сәңа, җаным, тиң итеп, Сәламемне ки кайтарма ким итеп. * * * Сәлам яздым сәңа, җаным, үзеңә, Күзем дөшде сәнең күркәм йөзеңә. * * * Сәлам яздым сәңа, җаным, асылный, Сәне күрмәй бәнем күңлем басылмый. * * * Сәлам яздым сәңа, җаным, гүзәлем, Сәне күрми, җаным, һич түзәлмим. * * * Сәлам яздым сәңа, җаным, хәкыйкъәт, Йосыф – Зөләйхадин алгыл нәсыйхәт. * * * Сәлам яздым сәңа, җаным, йитәрмү, Бу хат берлә арада сүз бетәрмү? * * * Сәлам яздым сәңа – кабул аласән, Ике читенә бер билге саласән. * * * Сәлам яздым сәңа, җаным, кичә көн, Кабул итмәз исәң, ватма пичәтен. * * * Сәлам яздым сәңа, җаным, бу микъдар, Бәлки, булмас микән диеп бәңа җар. * * * Сәлам яздым сәңа, җаным, үзеңә, Яман күз дөшмәсен күркәм йөзеңә. * * * Сәлам яздым сәңа, җаным зыйасы, Йөрәк бәгърем, күземнең тутыйасы. * * * Сәлам яздым сәңа, җаным-фәлянга, Бу мәктүбне кабул итеп аланга. * * * Сәлам яздым сәңа, җаным, ике күз, Сәнең хәсрәтдин саргайды нурлы йөз. * * * Сәлам улсын сәңа, җаным, кара каш, Бу серемне әйләмә һичкемгә фаш. * * * Сәламдин соң кабул булса, җанашым, Кичә-көндез сәнең берлә сагышым. * * * Сәламдин соң кәлям яздым үзеңә, Җефетлеккә өмид идәм үземә. * * * Сәламдин соң дәхи сәңа кәлямем: Кабул иткәй идең бәнем сәламем. * * * Сәлам язмак пәйгамбәр сөннәтедер, Сәлам алмак матур кыз хөрмәтедер. * * * Сәлам язмак галим шәкерт эшедер, Кабул күргән дәхи изге кешедер. * * * Бәнем юкдыр сәңа лаикъ бүләгем, Ни булса да гаеп итмә, йөрәгем. * * * Әйа җаным, ерак булдым үзендин, Тыеп булмый йәшем ике күземдин. * * * Әгәр белсәң иде, җаным, халемне, Үзең бирер идең газиз җаныңны. * * * Сагынмакдин сары булды чыраем, Аермасын – кауыштырсын Ходаем! * * * Һавадин ике асыл кош барадыр, Сәне күрмәй бәнем эчем янадыр. * * * Тәкәбберлек хәтергә килсә, филхаль Гъәзазил кыйссасыны йадыңа ал. * * * Бу мәктүбне гаиб йиргә салырмын, Гакылымдин җөда булып калырмын. Сәнең хәбәрләрең иштеп шадланам, Һәр кичәдә сәнең берлә зәүкъланам. * * * Сәнең берлә ятыр идем күп уйнап, Үбешермез мисле күгәрчен гулап. * * * Сәнең кебек җәмальне күргәнем юк, Сәндин дәхи айрылыр хальләрем юк. * * * Сәнең берлә күп уйнадым дөшемдә, Сөйләп булмый – сагышым күп эчемдә. * * * Сәнең берлә торалмасам дөньяда, Үкенәм мин яратканга Ходага!"
"«Мәхәббәт ширбәтен эчкән онытмас…» Мәхәббәт ширбәтен эчкән онытмас, Йарындин гайре нәрсә дәуа булмас. Әйа җаный, салдың гыйшык мәҗазын, Сәне күрмәй табалмаймын дәуасын. Әйа җаный, багъладың бәгъремә таш, Күзем нәргисләригә тулдырдың йәш. Сәнең өчен кыйлыпмын налә бисйар, Тәмам гомреми кыйлдың заре әфгяр. Ике күземгә йәш тулды, и җаный, Караңгы әйләдең ошбу җиһанный. Билең кочарга тилмереп үләрмен, Ләбләреңдин кайчан сурып үбәрмен?!"
"«Ки бисмилла илән алдым каләмем…» Ки бисмилла илән алдым каләмем, Хуш улсачы бәнем язган сәламем. Гыйшыклыкдин халем йитде үләргә, Ки белмәдем халем кемгә сөйләргә. Гыйшыклыкдин сөйләем бер хикяйәт, Бәнем гыйшкым сәңа дәште бигайәт. Гашыйк хале ауыр икән, канатым, Кауышырга җәһед иткел, канатым. Сәлам язып ике кулым бушамый, Бу дөньяда сәңа һичкем ошамый. Сәлам яздым сәңа, җаный, исәпләп, Сүзем әйтер идем, җаный, кочаклап. Йөрәгем янадыр, һай-һай, янадыр, Сәнең гыйшкың бәне утка саладыр. Йөрәгем ут доташды яна-яна, Сәнең гыйшкың бәне кыйлды диуана. Сәне сәүдем ике күзем нурытик, Күренәсең бәңа җәннәт хурытик. Сәне сәүдем хәкыйкъәт бән, җанашым, Ки дәрдеңдин диуана булды башым… Гыйшыклыкдин сары сукды йөземә, Җаныкаем, булырмусән үземә? Әгәр булса канатым да очарга, Очып барыр идем сәне кочарга. Сүзем расдыр бәнем – ялган имәсдер, Бәнем кеби сәне һичкем сөймәсдер. Җаныкаем, укып аңла хатымны, Чыкармагыл бәнем яманатымны. Бән хатымны сәңа яздым үземдин, Өмид идеп сәнең датлы сүзеңдин. Ки мән яздым, гүзәл, сәңа сәламем, Кабул күрсәң бәнем сән бу кәлямем. Сәлам яздым сәңа, җаным, җәмалем, Ходай кыйлса иде сәне хәлялем. Җаным сәүгән йөрәгем парәсе сән, Тәнем рухы, күземнең карасы сән. Гыйшыклык булмаса, мән азмас идем, Әрсезлек кыйлып хат язмас идем. Язаем, җаныкай, бераз сәламләр, Сәламдин соң язаем мән кәлямләр. Сәнең гыйшкың күңелдә, күздә – йәшем, Гъәҗәбдер – һәм диуана булды башым. Торамын, алга тамды йәш күземдин, Җаным, аңла бәнем айган сүземдин. Сәнең күңлеңдә бармы бер гъәҗәб халь, Булыр булса, бу хатымны алып кал. Әгәр булмаса, кайтаргыл хатымны, Чыкармагыл бәнем яманатымны. Ки күркәм берлә мәрҗан буйныңызда, Күзем йомсам, буласың куйнымызда. Сәлам алмак фарыздыр, и каләм каш, Бу сүзне гъәйреләргә әйләмә фаш. Чара юкдыр сәне күрми чыдарга, Йитешде бу җаным тәндин чыгарга. Сәламемдер сәңа, җаным-җиһаным, Фида улсын сәнең юлыңда җаным! Сәламемне кабул итеп ала күр, Мәңа бер кош телетик хат сала күр. И җанкаем, җәмалең күрсәм иде, Сәнең куйныңда җаным бирсәм иде! Сәнең гыйшкың Ходаем салды мәңа, Аның өчен йибәрдем моный сәңа. Сәңа кауышдыргучы Ходадыр, Сәнең өчен бәнем җаным фидадыр. Гъәҗәб хәйран уламын бу эшемдин: Кичә ятсам ки чыкмайсән дөшемдин. Сәлам яздым сәңа, и бәне белгән, Мәңа хәсрәт өчен дөньяга килгән! Ки сән, җаный, бәне нәчөн онытдың, Ки бәндин нәчек күңлеңне суытдың? Аның кебек булыр җиһанда сүз күп, Ки бәнем сәндин үзгә сәүгәнем юк. Ки кем өчен күңелеңне суытдың? Нә өчен бән фәкыйрьләр онытдың?.. Гыйшыклыкда сәңа язылды күп хат, Барып кайта ки хатым бушка мотлакъ. Сәлам язмак егет кеше эшедер, Бүләк салмак матур кызлар эшедер. Нәчә баксам күенәсең күземә, Инансана бәнем ошбу сүземә!"
"«Сәнең өчен күп егъладым җомгада…» Сәнең өчен күп егъладым җомгада, Хәйр бирдем Баһаутдин хуҗага. Сәнең өчен күп укыдым хәдисдин, Йөзең дәхи яктыракдыр көнәшдин. Сәнең өчен күп хәсрәтләргә батдым, Кичә егълап, йәнә дә ялгыз ятдым. Сәнең өчен сәхәрләрдә ултырдым, Сәнең өчен аерылдым ойкыдин. Сәнең өчен къәйед кыйлдым башымны, Ходай кабул кыйлар микән йәшемне? Сәнең өчен йәшем канга әйләнә, Сөйләп булмый – дәхи телем бәйләнә. Сәнең өчен кан егъладым җомгада, Сәне сорап зарый кыйлам Ходага. Сәнең өчен зар-интизар булаем, Гомерләрне сәнең берлә сораем."
"«Җаным фида сәңа, җаным-җаный ла…» Җаным фида сәңа, җаным-җаный ла, Гомерлек йар гынам булсаң ярый ла! Сәнең өчен акыздым күздә йәшем, Бу хәсрәтдин чыкар микән бу башым? Ходай язсын мөкъәддәр каләмендә: Кауышдырсын бу дөнья галәмендә. Шад уламын, әгәр күрсәм йөзеңне, Тулар дөнья, әгәр алсам үзеңне. Ходай бирер микән мәңа үзеңне?– Сүләр идем сәңа хаҗәт сүземне. Йөзең нурлы сәнең кояш нурытик, Кыяфәтең сәнең җәннәт хурытик. Йөзең нуры кояш нурыйга биңзәш, Кыяфәтең җомах хурыйга тиңдәш. Үзең былбыл, йөзең мисле тулан ай, Ашар ашың сәнең шикәр, сары май. Йөзедин нурларың йиргә тамадыр, Сәнең дәрдең бу көн бәңа бәлядер. Әлиф-лямтик сәнең кашың карадыр, Сүләгән сүзләрең бәңа дәуадыр. Ходай биргән сәңа күркәм җәмальне, Качан кыйлыр икән безгә висальне? Сәнең йөзең охшаш шәмсекъәмәргә, Сүләр сүзең охшар багы сәмәргә. Йөзең күркәм, сүләр сүзең гарәбчә, Гакыл-фигълең сәнең бар да гадәтчә. Үзең былбыл, күзең нәркис карасый, Сүзең ширин, үзең йөрәк парәсый. Әйа җаным, җаныкаем, каләм каш, Сәнең өчен кичә-көндез күзем йәш. Кашың – кондыз, күзең йолдыз икәндер, Хода сәне бәңа бирер микәндер? Телең татлы сәнең хөрмә йимешдин, Йөзең күркәм сәнең нурлы кояшдин. Ходай кыйлган сәнең йөзеңне күркәм, Ходай кыйлган зифа буеңны өлкән. Кичә-көндез телләремдә сән сүзем, Сәндин гъәйре кемсәне күрми күзем. Шәмсекъәмәргә охшар нурлы йөзең, Бал-шикәрдин татлыдыр сәнең сүзең. Сәңа биргән Ходаем күркәм җәмаль, – Хакъ Тәгалә әйләсен мәңа хәлял. Хакъ Тәгаләдин сорыйм даим сәни, Фәзъле берлә мәңа бирсен ул гъәни. И гүзәлем, әйлә сүземне кабул, Ике күзем! Кил, гомерлек йарым ул! Гөл йөзеңә төшсә күзем – шад улам, Нәсыйб әйләсә Ходай сәни – алам. Сүзем дыңла, зинһар, сөммә, зинһар, Бәне ташлап бүтәнгә китмә, зинһар!"
"«Бәдре-лямигъ дилбәрә…» Бәдре-лямигъ дилбәрә гыйшык тотыпмын, бинәуа, Нәзъмилән уламыдыр бер дәрде-дил үзрә дәуа? Нам чү былбыл, сүзе ширин, шәмсе талигъдер йөзи, Назир улмас шул кояша: талдырыр ике күзи. Бөйлә кәлмәс, күңлә кәчмәс хөсненең мең дә бере, Галәм эчрә хуш сыйфатлар анда мәүҗүд һәрбере! Бу җиһан мәхбүбләрендә юкдыр аның тиңдәше, Илля улыр оҗмах эчрә хурлар аның биңзәше. Йөрер ирдем бер вакыт хуш, күземи алды та уш, Күрдекемдин гашыйк улып, шул заман улдым биһуш. Кәндемә дидем гаҗәблән: бу Ходаның сәнгате! Нә кыйлаен? – нәфсә мәйл итмәк нәбиләр сөннәте… Бу гашыйклык силсилендә йөрер идем бән гъәриб, Кәндеми белмәй, диуана, әҗнәбиме йә къәриб? Һәр талибә угърадысам, дәрдемә кыйлды тимар, Ибтидадин мең зийадә ул бәни кыйлды бимар. Бу җиһан зольмәтә дүнде: нә шәмес вар, нә – сираҗ, Йөрер ирдем зольмәт эчрә дәрдемә эстәп гыйляҗ. Йөрер ирдем зольмәт эчрә бәхре-әфкяра батып, Бәгъремә санчеп уятды керфек угыйлә атып. Күземи ачдыкда күрдем, дидем: «И Сахибҗәмал! Шәфкъәт ит, үлтермә бәни, уш сагъәт куйныңа ал!» Үзе – шивә, күзе – нәргис, йөзедер сахиб җәмал, Исменә җисмен муафикъ кыйлмыш аны Зөлҗәлял!.."
"«Бер тамаша: бу гашыйклык берлә күңел азмасын…» Бер тамаша: бу гашыйклык берлә күңел азмасын, Агыр икән, хәсрәте чук – дошманыңа язмасын. Бу гашыйклык тоткан икән, нинди түзем исә дә, Бән түзәрмен дисә дә , үлчәшергә базмасын. Ул Зөләйха түзмәде лә, бер өмиден өзмәде, Бер тоташ им эзләде лә, бетереп мал-казнасын… Вариантлар"
"«Хисабың, сагышың кайда?…» Хисабың, сагышың кайда? Болай торуда юк файда: Йә күп елга, йә күп айга Хисабың бармы сайларга? Әйа җаным, абыстаем, Кызыл йөзем, тулан аем, Сәнең өчен кышын-җәен Эреп сарка йөрәк маем."
"«Сәба йиле, исәр булсаң…» Сәба йиле, исәр булсаң, «Фәлян» йиргә йитәр булсаң, Рәбигане күрер булсаң, Сәлам дигел аңа бәндин! Сәба йиле, нә хуш йилсән, Гъәҗаибдән исеп килгән! Хәбәр китермәде микән Рәбига тарафындин? Сәба йиле белән шаулый Агыйделнең камышлары, Йөзләремә сары сукты Рәбиганең сагышлары. Нәчә сахраләргә чыксам, Нәчә төрле йыгач күрсәм, Йәнә катларыйна барсам, Хәбәр сорыйм бән анлардин: «Әйа йыгач, йәшең күпме? Түгелгән яфракларың күкме? Бәнемдик михнәтең күпме?» – Диеп сорыйм йыгачлардин. Яфраклар йәш гомер икән, Ботаклары бала икән, Айрылу зур бәла икән Гомер иткән Рәбигадин."
"«Ходадин һәм теләп сине…» Ходадин һәм теләп сине, Кичә-көндез кыйлып зари, Кауыштырсын сәңа мине, – Әйа җаным, фида җаным. Ходаның кәляме безгә, Күңелем төшде һәм сезгә, Гомер бирсен икемезгә, – Әйа җаным, фида җаным. Ки ай кебек синең йөзең, Ки нечкәдер синең билең, Кауыштырсын мәңа үзең, – Әйа җаным, фида җаным. Шәкәр кебек синең телең. Ки чулпандыр ике күзең, Ки әйт миңа асыл сүзең, – Әйа җаным, фида җаным. Бу дөньяда гүзәл мәхбүб Синең кебек булыр микән? Сине миңа бирер микән? – Әйа җаным, фида җаным. Кашың кара сызылмышдыр, Тешең йенҗе тезелмешдер, Йөрәк-баурым өзелмешдер, – Әйа җаным, фида җаным. Ки хакъ йакут ике ирнең. Төшемдә аузыма тирдем, Гяһи сурып үбәр идем, – Гяһи мин тотубән әшуак. Әйа җаным, кызыл алмам, Ки синдән гайрене алмам, Нәсыйб булсаң, сине алам, – Мине фәһем итсәнә, җаным. * * * Әйа җаным, абыстаем, Кызыл йөзле тулан аем, Синең өчен кышын-йайен Эридер лә йөрәк маем. Җаныкаем, фиракъ булдың, Ки күземдәй ерак булдың. Сагынмаклык хале белән Бауырларым кәбаб булды. Әгәр сәүәм дисәң мине, Дийәем мин сиңа, җаный, Кабул күрсәң үзең мине Булыр идем сине, җаный."
"«Әйа гариф…» Әйа гариф, гаҗәб мәгъна диеленде, Бер аз монча гаҗәб сүз әйделенде. Әйа гариф, ишет бәндин гаҗәб сүз, Тәхәммелдә булып сән һәм аңа түз. Әйа гариф, нәчек түздем бу сүзгә, Ки калмады җаным чыкмакдин үзгә. Әйа гариф, бу эшләр үтде бездин, Бәйан кыйлдым гаҗәб улмаса сездин. Әйа гариф, күңелне тотма үзгә, Гаҗәб мәгъна булыр, белгел, бу сүздә. Әйа гариф, Ходадин нөсърәт эстә, Догаңыздин имин булсакчы без дә. Әйа гариф, бән имам булганымдин Сәңа яздым үзем хур булганымдин. Әйа гариф, гаҗәбләнмә бу сүзгә, Хатасыз булмагай бер хакъдин үзгә. Әйа гариф, укып кара сүземдин, Бу эшләри үткән өчен үземдин. Әйа гариф, үзем бер имам идем, Бу гыйшык булмаса, бән әман идем. Әйа гариф, хараб булдым үзем дә, Хата булмаса кирәкдер сүземдә. Әйа гариф, гашыйк булдым бер кызга, Гаҗәб калдым инанүбән рийа сүзгә. Әйа гариф, качан барсаң сәфәргә, Төшәрсез кем мәгъшукъәдин хәтәргә. Әйа гариф, ышанма сүзләренә, Инаныб сән карама йөзләренә. Әйа гариф, карасаң йөзләренә, Инанмагыл – рийадыр – сүзләренә. Әйа гариф, мәни йад итсә сезгә, Дога кыйлуң, гъәфур рәхмитсә, безгә. Әйа гариф, хата дәйүб төзәтмә, Газиз гомрең юк эш берлән озатма. Әйа гариф, бу көн күрең үземне, – Рийазәтне чикүб яздым сүземне. Әйа гариф, нәчек яздым бу сүзне, Егетмен дип, гыйшык тотма бу кызны. Әйа гариф, хараб итәр бу сезне, Йад итәрсез тәмаме ахир безне. Әйа гариф, күңелдә тот бу сүзне, Гыйшык дәйүб йад итмә һич дә кызны. Әйа гариф, сәңа яздым хатасыз, Гыйшыкның ахыры булмас җәфасыз. Әйа гариф, бу кызга сүз катасыз, Бу көн газиз җаныңа ут якасыз. Әйа гариф, әгәр дә ул сүзи катса, Газиз гомрең ярым акчага сатса? Әйа гариф, әгәр белсәң халемне, Бирүр идең үзең газиз җаныңны. Әйа гариф, хараб итәр малыңны, Хараблыкдан ки саклагыл җаныңны. Әйа гариф, бу мәгъшуклар күп улыр, Гыйшык дәйүб, ахырында хур улыр. Әйа гариф, җиһанда кыз күп улыр, Гыйшык дәйүб, ахырында юл улыр. Әйа гариф, дәрәҗәдин төшәрсән, Рийазәтдә булып дөнья куарсән. Әйа гариф, бу эш үткән адәмдин, Гъәйб булган аңа яхшы-йамандин. Әйа гариф, рийа сүзләр күп улыр, Инанмасаң, ахырында хуб булыр. Әйа гариф, бу эш улырмы мәгъкуль, Күрермүсән бәнем сүземне мәкъбуль? Әйа гариф, гыйшык йөрер адәмдин, Аермагыл күңелеңне имандин. Әйа гариф, йад итдем күп гөнаһым, Гъәфуре рәхим рәхмане иляһым. Әйа гариф, ишет сән хәфа къәндин, Ки саклангыл бу гыйшыклык афәтендин. Әйа гариф, хисаб кыйлгыл бу эшкә, Бу мәгъшуклык ки кермәсәйе дөшкә. Әйа гариф, дөшемдә күргәнемдин, Гашыйк булдым аның хуш сүзләрендин. Әйа гариф, гашыйк булдым сүзендән, Битакъәт мән китеп бардым үземдән. Әйа гариф, күзем дөшде йөзенә, Гашыйк булып, киләлмады үземә. Әйа гариф, ишетдем бән үзендин, «Җанашым» дип, аның сөчек сүзендин. Әйа гариф, битакъәтмен бу сүзгә, Нәчек идүб күңелне тотмак үзгә? Әйа гариф, сүзе булды «җанашым», Көне-төне ки ул булды сагышым. Әйа гариф, хараб булдым бу сүзгә, Чара юкдыр бу көн үлмәкдин үзгә. Әйа гариф, дога кыйл нөсърәт өчен, Укыганларга булсын гыйбрәт өчен. Әйа гариф, нәләр үтде башымдин, Моны яздым үземнең күз йәшемдин. Әйа гариф, күңелгә сал бу эшне: Агыз белән тоталмазсән бу кошны. Әйа гариф, хасыйәтләр бу безгә, Укып кара: васыйәтләр бу сезгә. Әйа гариф, күңел салма бу кызга, Нәхәрәм дип, ки зинһар, бакма йөзгә. Әйа гариф, йөрәккә җара улды, Нәфес берлән бу көн йөз кара булды. Әйа гариф, бу эшләр чыкды юкка, Сикереп төшкәнем белмәдем утка. Әйа гариф, бу дөхтәр җара салды, Бу газиз гомреми вәйранлык алды. Инанубмын: бу кызларда хәйадыр, Аларның күбесе булыр рийадыр. Әйа гариф, бу көн ул китде къәнда? – Китүб баргач җаным калмады тәндә. Әйа гариф, мөселман булса алың, Кабул итмә бу гыйшыкның вәбалын. Әйа гариф, йөземне сары кыйлды, Бу мәгъшуклык үземне къарый кыйлды. Әйа гариф, нәчә еллар, нәчә ай, Үземне сорсаңыз, белгел, Төгәлбәй. Әйа гариф, ишедеб вармаясыз, Үзең дәшмәс чокырны казмаясыз. Әйа гариф, мәгъшуклар җаныңтик, Бу дөньяда сарыф булган малыңтик. Әйа гариф, сакыйн мәгъшук халедин, – Аерылып малыдин һәм җаныдин. Хәмед берлән башладым бу китабны, Укып кара күрерсән күп хисабны. Әйа гариф, йәшем акды битакъәт, Әҗәлемне көтәм сагъәт-бә-сагъәт. Әйа гариф, моны яздым битакъәт, Сабырым калмады сагъәт-бә-сагъәт. Әйа гариф, бу кыз китмәй – күңелдә, Нә сүзләсәм, ки ул булды сүземдә. Әйа гариф, герифтармын бу хальгә, Нә кадәр эстәйүб булмады әле дә. Әйа гариф, гаеп итмә бу сүзгә, Гаеп итеп ки, зинһар, орма йөзгә. Әйа гариф, бу эш бәнем үземдин, Гакылың булса, аңлагыл сүземдин. Әйа гариф, бу мәгъшуклар булыр тик, Йөрерсез ки ит эстәгән мышыктик. Әйа гариф, егет дип ормагыл лаф, Тәмам булмас бу эшең, кәлтүр инсаф. Әйа гариф, гыйшыклык халене бел, Әман булсайе дип, сән бер дога кыйл. Әйа гариф, нурым бетде күземдә, Бу гыйшыкдин сары улды йөземдә. Әйа гариф, зыйафәт булды хәйран, Ахырында булып үземә хөсран. Әйа гариф, гыйшыкдин кит алып баш, Күтәреп йөрмәгел тагъдин агыр таш! Әйа гариф, бу кыз чыкмай йадымдин, Көне-төне теләгем иляһымдин. Әйа гариф, бәнем күбдер гөнаһым, Бу күз йәшемдин кичергел, иляһым. Әйа гариф, тәүбә кыйлгыл бу эшкә, Нәсыйхәт ит үзең белгән дус-ишкә."
"«Бу бәетне сәңа яздым үземдин…» Бу бәетне сәңа яздым үземдин, Өмид идеп сәнең датлы сүзеңдин. Икенче һәм сәламемдер, гүзәлем, Сәне күрмәй нәчек итеп түзәрем? Сәлам язмак егет кеше эшедер, Бүләк салмак матур кызлар эшедер. Сәлам улсын сәңа, мәгъшук, ки бездин, Хәбәрләр юк без мәхутичка (?) сездин. Сәлам алмак фарыз торыр, каләм каш, Бу серне гайреләргә әйләмә фаш. Чара юкдыр сәне күрми чыдарга, Йитешде бу җаным тәндин чыгарга. Җаныкаем, ишегең ач – керәем, Гөл-мөбарәк йөзеңне һәм күрәем. Мөбарәк йөзләреңне күргәндин соң Ауызыңдин бер суырып үбәем. Нәчә баксам, күренмисең күземә, Инансана бәнем ошбу сүземә! Сәлам улсын сәңа, җаным-хәбибәм, Сәнең илә ула күңлем, табибәм. Сәламемдер сәңа, җаным-җиһаным, Фида улсын сәнең юлыңда җаным. Нә кыйлаем: ерак улдың үземдин, Тыеп булмый йәшем ике күземдин. Сәламемне кабул итеп ала күр, Бәңа да бернәчә хәбәр сала күр. И җанкаем, җәмалең күрсәм иде, Сәнең куйныңда җаным бирсәм иде! Сәнең гыйшкың Ходаем салды бәңа, Ходай үзе каушдырсын бәне сәңа. Сәңа каушдыргучы, җаным, Ходадыр, Сәнең өчен бәнем җаным фидадыр. Гаҗәб хәйран уламын бу эшемдин, Кичә ятсам, ки чыкмайсән дөшемдин. Сәлам яздым хәбәр сорап ки сездән, Мәңа хәсрәт өчен дөньяга килгән! Сәламләр әйләдем, җаным-гүзәлем, Сәне күрмәй нә халь итеп түзәрем?!"
"«Сәлам улсын сәңа, бәгърем парәсый…» Сәлам улсын сәңа, бәгърем парәсый, Кабул әйдәсәнә, күзем карасый. Кабул итсәң сәламемне, җанашым, Ки әйтәем сүземне, кара кашым. Сүзем шулдыр: кабул әйлә сәламем, И җанашым, укып кара кәлямем! Камыш бармак, көмеш тырнак, каләм каш, Сәнең өчен ике күздин ага йәш. И җанашым, ишетәмен сүзеңне, Ки сәндин һич алалмыймын күземне. Әгәр күрсәм буеңны йә йөзеңне, Кочаклаган кебек улам үзеңне. Ишетәмен тауышың йә сүзеңне, Диуана уламын, белмим үземне. Ки һич бер хәбәрең юк, җаный, бәңа, Ни хальләр булды ләкин, җаный, сәңа? Мәгълүм, җанкәем, Ходага эшемез, Бу хәсрәтдин котылырмы башымыз? Кулым бәнем сәлам сәңа язадыр, Сәнең өчен йөрәк маем сызадыр. Ки ятларга күзеңне сала күрмә, Мәне сәүмәс дәйүб алдана күрмә. Кабул итсәң әгәр бу сүземезне, Ки аулакда күрерсән үземезне. Сүзем растдыр, җанашым, алдамыйм һич, Сәнең өчен ике күзем егълады кич. Сәнең өчен эчем-тышым янадыр, Итем бетеп, коры сөйәк каладыр! * * * Сәлам улсын йөрәгем парәсыйга, Кара кашым, күземнең карасыйга. Сәлам улсын күземнең карасыйга, Җигәргүшем – йөрәгем парәсыйга. Каләмгә биңзәр сәнең кашларың, Йинҗүйә биңзәр дезелмеш тешләрең. Мән сәни бу сурәтлү беләрдүм, Такъәтем юк, нәчүк сабыр кыйлырдум? Робагый чыкарып яздым бу хатны, Язмас идем бу хатны – гыйшкың каты. Күзем йомсам, күрнәсең янымызда, Кулың – муйнымда, үзең – куйнымызда. Карап калдым мөбарәк буйларыңны, Вәләкин белалмадым уйларыңны. Әгәр белсәм иде сәнең уеңны, Фида әйләр идем газиз җанымны. Сәламәтмен бу халәт тигрү, җаным, Һәмишә гыйшкым илә көйә каным. Сәлам яздым сәңа, Сахибҗәмалым, Сәнең зифа буең кайда күрәем? Сәлам яздым сәңа, и бәни белгән, Бәңа кайгу өчен дөньяга килгән. Сәлам яздым сәңа, җаный, сагынгач, Ки йәш йөрәгемә утлар кабынгач. Сәлам яздым сәңа, җаный, кара каш, Бу серләрне кешигә әйләмә фаш. Сәлам улсын сәңа, җаный, ки бездин, Ки мондыйн соң көтәрмен үзеңездин. Шул ук сагъәт йокымдин күз ачылды, Агъзымыздин гыйшык уты сачылды. Күз-керфекләрем ябла бер-беренә, Сәнең вәсъфың күренәдер күземә. Сәни күрсәм, бәнем күңлем җуана, Ки күрмәсәм, буламын диуана. Бәнем кебек сәне сәүгән булырмы, Ки сәүмәсәм, болай сүзләр булырмы? Сәни күрәм ки үземә мөляим, Бәни күргел сән үзеңә мөляим. Сәни күрәм җаным кеби тәнемдә, Бәни күргел җаның кеби тәнеңдә. Сәнең кебек ки кыз юкдыр җиһанда, Мәгәр булса булыр багы Ирәмдә. Сәлам яздым сәңа, җаный, сагынып, Ки йәш йөрәгемә утлар кабынып. Сәламемне кабул итеп ала күр, Үбә-коча куеныңа сала күр! Ки бисми илә улсын сәламем, Бәнем шулдыр ахир морадым. Мәхәббәтем сәңа салды Ходаем, Моны язмый ни халь берлә чыдаем? Нә улыр йибәрсәң мәңа бер хат? Укыр идем алубән көндә йөз кат. Сагынмаклык илән яздым сәлам хат, Кабул итеп, алубән бер укып бак. Түзәргә хальләрем бәнем китәдер, Бу җаным чыкмага, җанкәй, йитәдер. Кара кашың, зифа буең камышдыр, Сәүмәк өчен эчем тулы сагышдыр. Гаеб итсәң дә , язмый халем юк, Сәни күрми түзәргә дәрманым юк. Ни хальләр итәем: эчем янадыр, Сәнең өчен күземдин йәш тамадыр. Бәни тилмертүбән хәсрәткә салма, Юкса уйлар уйлап сагышка калма! Сәлам бәгъдендә сорсаңыз, җанашым, Кичә-көндез сәнең илә сагышым. Ходаем гыйшкый сезгә, салды безгә, Шуның өчен язамын моный сезгә. Сәни сәүдем ике күзем нурытик, Күренәсең мәңа оҗмах хурытик. Әгәр белсәң иде мәнем халемне, Фида әйләр идең газиз җаныңны. Җәмалең илә кәмалең дигәндә, Очар кошдик буламын бән һауада. Йөрешләрең гаҗәб хәйран икәндер, Хода сәни мәңа язган микәндер? Сәнең исмең – дилемдә, күздә – йәшем, Ки дәрдеңдин диуана улды башым. Сәламдин халь сорсаңыз, гүзәлем, Сәнең өчен көнен-төнен көйәмен. Укыр идем көндез әлемә алып, Ятыр ирдем кичен күкрәккә салып. Инан, җанкәй, сүзем ялган имәсдер, Мәнем кеби сәни һичкем сөймәсдер. Кабул итсәң ошбу хатымны, Чыкара күрмәгел яманатымны. Мони яздым сәни бик сәүгәнемдин, Йөрәгем утыйга бик күйгәнемдин. Сәлам улсын сәңа, бәгърем, җанашым, Кызыл йөзем, тулан аем, кояшым! Сәлам яздым, кабул итеп ала күр, Бәңа бер кош теледик хат яза күр!"
"«Әссәламе, вәссәламе, вәссәлам!…» Әссәламе, вәссәламе, вәссәлам! И җаным, бәгъдәссәлам булыр кәлям. Гүзәл мәхбүбсән, нәкъеш, и җаным, Улмайа сәндик гүзәл һич күргәнем. Къәнда барсам, җаным, бән сәне күрәм, Дөньяда сәндик җаный юк дип беләм. Гыйшкълык илә җанды, эчем кайнады, Йөрәгем көйде, буыным каушады. Сәнең кебек газиз кемгә төшәдер, Сүзләрең ләззәте бал-шикәрдер. Хәйран улып бакдым үзеңә, Сәнең вәсъфың күренәдер күземә. Телләрең багы Ирәм былбылы, Нурлы йөзең һәр урында билгеле! Аһ җаным, сәне янымда дип беләм, Эзләйү, «къәни?» дәйү хәйран улам. Кайда барсам, күз илә вәсъфың күрәм, Дөньяда сәндик гүзәл юк дип беләм! Ятса куйныңда кичкә газиз, Үлсә һич улмайа әһле тәмиз. Сүзеңне ишедән җанны асрый, Дийә, дийә корыйагыз суый. Үләрем тәхкыйкъ сәнең гыйшкың илә, Йимәк-эчмәк кайгысы китде бөйлә. Бәндә күңлең бармы? – тугъры әйтсәнә! Хәлял җефетлекне кабул итсәнә! Сүзләр исәм, телем сәне сүзләйә, Кичә-көндез күңлем сәне эзләйә. Гүзәл мәхбүб, и җаным-җаныкаем, «Асылың нә?» – дәйү бер сүз сүзләем. Бәгъдә сән, , аңлагыл моный, Ни вирсәм, дәхи тоткыл аный. Сәне күрдем – йөрәгем ташды, Сәне күрдем – ташды. Башлаем бу сүзи Алла илә, Йөрәгем җанды бу дәрд илә. Һәр кайу җирдә күрәм бән сәни, Гыйшыклык уды чолгап алды бәни. Җанды эчем, кайнады дәрдең илә, Бәйлә валлаһ гыйшыкың илә. Көн-көне гыйшыкың кайгысы илә, «Аһ!» дисәм агызымдин ут чыга! Өзеләдер нәкъеш нәзек билеңә, Яңа туган айтик нурлы йөзеңә. Җөмлә кызның фазыле сән гъәфифә, Гыйшкъ уды кыйлмыш бәңа . Көн-бә-көн дөшемдә күрәм бән сәни, Сары ауруга салдың, , бәни. Оҗмах эчрә хур кебек йөзең нури, Сән уласән ике күземнең бери! Ишедәнләр вәсъфыңлә хәйран ула, Һәм күрәнләр җаныны фида кыйла. Сандугачтик сайрагучы телләрең, Бал-шикәртик датлы ирер сүзләрең. И җаным, имди сәңа бу сүзем: Кичә ятсам, һич йокы күрмәс күзем. Үләмен имди, җаныем, үләмен, «Хәлялем» дисәнә – үлмәй каламын. Бу серемне һич кемсәйә сөйләмә, Сөйләп мәшһүр әйләмә. Бән дидекем сүзләри кыйлгыл кабул: Аның хатыны әлеңә алмагыл. Сән бу хатны йәшерәсән шулкадәр, Һич дә кеше белмәсен моны мәгәр."
"«Сәнең халеңне белмимен, и җаным…» …Сәнең халеңне белмимен, и җаным, Сәнең кайгыңдин бөрйан булды җаным. Сәнең кайгың белә, ахры, үләрмен, Фиракъең утыйда даим күәрмен… * * * Бихәмдилля, йәнә күрдем шәраиф: Мөбарәк йөзеңә булдым мөшариф. Сәнең фикреңдәдер бән заре әфгяр, Кичә-көндез гъәмең берлән бән грифтар. , күземнең нурыдыр сән, Дөньяга иңгән җәннәт хурыдыр сән! Әгәр шәмсе къәмәрдик дөхтәр улса, Кирәкмәс гъәйре, җәннәт хуры улса. Бәңа сәндин бүтән ярлар кирәкмәс, Бәңа сәнсез бу тәндә җан кирәкмәс!.."
"«дур сәне күрми чыдарга…» дур сәне күрми чыдарга, – Ки гөл бирүр сәнеңтик тиңдәшем юк. дур сәне күрми чыдарга, – Йитешде бу җаным тәндин чыкарга. ларың мисле багы алма, Салур алма бәни шадыманга. , җанашым, хәддин ашып, Янадыр җөмлә тәнем ут тоташып. Әйа җаным, вәйа җаным, җанашым, Сәнең өчен өзеләдер үзәгем. Фәлян илнең фәлян кеше бу йарга Язып хатлар йибәрмешдер . Гыйшык каты мәризъдыр, ачы, Кочаклашып үбешмәкдер гыйляҗы. Сәлам улсын, җаныем, пешкән алма, Бәнем күп сәламемдин таңга . Сәлами җавидани миһербаный, Йөрәгемдә ут янадыр – белгел аный. Нәгяһан егълайуб алдым каләмем, Язаем дип сәңа би-хәдд сәламем. Бу хатка исемемезне язмадым, Язар ирдем – гайреләрдин базмадым. Сәлам улсын ки сән абызтутыйга, Гүйә салдың бәни дөнья утыйга. Морадым сән иде, бәнем морадым, Ходадин дәмбәдәм сәни сорадым. Бетәр кайгу илән күңлүм таралып, Күрер ирсәм – китә кайгум таралып. Хатымызны карагачдин тәмам ит, Кире тапшыр үземезгә – әманәт. Ничә итсәм күренмәйсән күземә, Инан, җаный, ошбу сүземә."
"«Бәңа дөшкән гыйшыкны кемсә белмәс…» Бәңа дөшкән гыйшыкны кемсә белмәс, Бу сүзем раст ирүр, ялган ирмәс. Мәхәббәтем бар иде сәндә, җанин, Бу әйләде мөкъәддәм… Мәхәббәтем сәүекле сән сылуда, Әйа җаный, аһ итәм һәр сулуда. Бән улсамчы бу хальдә садрыңызда, Күзем йомсам күрәмен ойкымызда. Кулың – муйнымда, үзең – куйнымда, …………………………………………………. Нәчә язсам да бетмидер бу сүзем, Ки егълап күрмәс улды ике күзем. Бәет язып ике кулым бушамый, Бүтән кемсә, җаным, сәңа охшамый… Диделәр: кем сәнең кебек кыз улмас, Ки улса да, сәнеңдик назин улмас. Ходаем гыйшыклыкны салды безгә, Аның өчен йибәрдем моны сезгә. Буең зифа икән сәнең, йөзең – ай… Кабул итсәң, йәшерен сүзләрем бар. Күрешеп бер сүзләшә күр, гүзәлем, Эчемдәге серем сәңа чишәлем. Бу хәсрәтне Ходадин дип беләмен, Әйа җаный, сәнең өчен үләмен! Нәсыйб булса, сәнең куйныңа керсәм, Үкенмәсмен, җанашым, шунда үлсәм. Кайчан килер икән икәү күрешмәк, Кочаклашып, тел очындан үбешмәк. Әйа җаный, үләмен – тергезә күр, Җаным, үзең халеңне белдерә күр. Сагынмакдин сары булды чыраем, Аермасын, кауштырсын Ходаем. Нәчә баксам күренәсең күземә, Инанәсән бәнем язган сүземә. Сәлам улсын сәңа ләйли бәһарым, Сәне сагынамын ләйли нәһарым. Күз өстендә кара кашың сызылмыш, Сәнең өчен йөрәк-бәгърем өзелмеш. Сәнеңтик барму бу җиһанда, Ки белмим, булса булыр ниһанда. Әйа җаным, ки белсәнә халемни, Бу хәсрәтдән чыкармагыл җанымный. «Барам, җаный», – дибүк алдап җуатма, Ки вәгъдәңне озак куеп җылатма. Тоташды ут – эчемне сүндерә күр, Җаныем, үз халеңне белдерә күр. Бәңа дөшкән гыйшыкны кемсә белмәс, Ки уйласа һич тә гакълына килмәс. Укып белгәч, кире йибәр хатымны, Фаш итмәгел бәнем яманатымны. Сәне сәүдем, җаныем, хәддин ашып, Җанадыр җөмлә җисмем ут тоташып. Бәңа салгыл мәхәббәтле күзеңне, Сөеп дүнгел (?) бәнем әйткән сүземне."
"«Сәнең дәрдең…» Сәнең дәрдең мәңа дөшде кечекдин, Газиз башым гъәриб булды гыйшыкдин. Сәнең дәрдең бәнем күңлемдә даим, Сәне бирсә иде бәңа Ходаем! Сәнең дәрдең белә даим йөримен, Сәне күргәч, сары майтик эримен. Сәнең дәрдең белә мән иртә вә кич, Сәнең дәрдең күңелдин китмидер һич. Сәнең дәрдең белә булдым герифтар, Хода кыйлса иде сәни гүзәл йар. Сәнең дәрдең бәндә кичә-көндез, Җиһанда юк сәңа охшашлы бер кыз! Кыяфәтдә сыйфатың – суда кондыз, Үзең былбыл, күзең манәндә йолдыз. Буең зифа Иделдәге камышдин, Йөрәгем янадыр сәнең сагышдин. Сәнең буең – Ак Иделнең камышы, Сүләгән сүзләрең – былбыл тауышы. гән йөрәгем парәсый сән, Тәнем рухы, күземнең карасый сән. сәңа, җаным, җәмалем, Ходай кыйлса иде сәне хәлялем!"
"«Гашыйк булдым сәңа, җаным, күзалмам…» Гашыйк булдым сәңа, җаным, күзалмам, Сәне күрми ки бер сагъәт түзалмам. Әйа җаным, ике күзем, багалмам, Ки билләһи, сәне алмыйча калмам. Сәне күрми ни халь берлә чыдаем, Сәне бәңа бирер микән Ходаем? Әйа җаным, ки сән Бәдигъҗәмалем, Сәне күрми корыйдыр йөрәк каным."
"«Йир үбеп, дидек догалар гәүһәри…» Йир үбеп, дидек догалар гәүһәри, Һәм дәхи улсын сәналәр җәүһәри."
"«Ки йокларга күзем йомсам уянам…» Ки йокларга күзем йомсам уянам: Сәнең гыйшкың бәни кыйлды диванаң. Ходай язган микән ошбу җиһанда Күрешергә, сүләшергә ниһанда?.."
"«Үләм, җаныем, үләмен…» Үләм, җаныем, үләмен – тергезә күр, Бер аулакта үзеңне күргезә күр!"
"«Надан кеше керсә сәнең куйныңа…» Надан кеше керсә сәнең куйныңа, Кыямәт көн богау салыр муйныңа. Әгәр ул китмәсә, сән кит, алып баш, Күтәреп йөрмәгел тагъдин агыр таш."
"«Ки каргадин туар карга…» Ки каргадин туар карга, Атасына булыр парга; Ки козгындин туар козгын, Атасыннан булыр азгын."
"«Галим ага, бире кара…» Галим ага, бире кара, Шушы сабый сорауилә Биреп җибәр пырауилә. Бирмәсәң пырауиләңне, – Кочармын Рауиләңне."
"«Сәне сәүдем ике күзем нурытик…» Сәне сәүдем ике күзем нурытик, Күренәсән бәңа оҗма хурытик. Сәне күрми чарам юкдыр чыдарга, Йитешде бу җаным тәндин чыгарга. Әй җанашым, ерак булдың үземдин, Тыелмыйдыр йәшем ике күземдин. Нә булгай бу заман күрсәм йөзеңне, Алып ятсам чыбылдыкда үзеңне. Салауат ул Мөхәммәд Мостафага, Каушдырсын Алла бәне тутайга."
"«Язаем сән җаныема сәламләр…» Язаем сән җаныема сәламләр, Сәламләр бәгъдендә бераз кәлямләр. Нәчә язсам да бетмидер бу сүзем, Егъламакдин күралмый ике күзем. Бу дәрдемгә дәуа итсен Ходаем, Сәнең илән булсам иде һәрдаим! Моны яздым сезгә, җаный, кисәкләп, Укыгайсән, җаный, моны исәпләп. Шушы айның көнендә йә кичендә Булам микән сәнең күңлең эчендә? Сәне күрсәм, күңелләрем буладыр, Җылыйсым ла килә – күңлем туладыр. Язаем, җаный, сезгә җитәрме, Монда язып бәнем сүзем бетәрме?.."
"«Сәлам яздым сәңа, кабул кыйла күр…» Сәлам яздым сәңа, кабул кыйла күр, Мөбарәк әлеңә алып тота күр. Ялыкганда язаем бер-ике юл, Янып барган йөрәккә ял була ул. Сәлам язган бәне орышма, Мәхәббәтле күңелеңне суытма. Сылукаем, абызтутыкай, каләм каш, Нәчек булса да серем итмәгел фаш!"
"«Хода сәне бәңа язган микәндер?…» Хода сәне бәңа язган микәндер? Бу хәсрәтләр китәр көн бар микәндер? Әгәр белсәм иде сәнең халеңне, Фида кыйлыр идем барча малымны. Йөрәккә уты төшде яна-яна, Бу хәсрәтең бәни кыйлды диуана. Кеше хален кеше белмәс икәндер, Бу хәсрәтләр китәр көн бар микәндер? Поэмалар Рисаләи-л-иршад ………………………….. ………………………….. Хода рәсүле Мөхәммәд, Һидайәт шәмсе ул Әхмәд, Дөруд ула хисабе юк, Аңа би-хәд, аңа би-гъәдд. Ифазә хәйр идә Йәздан Рәсүлемез үзә чәндан, Салауате-сафйате күп – Тәгъәддөд улмайә имкян. Дәхи сахибе гъарыйна Вә гъәйре җар-у-йарыйна, Вә гъәйре сахбе һәм алә Уладыр җөмлә – барыйна. Вә бәгъде бәндәи әфкъәр, Хода рәхмәтенә әксәр Догалар әйләде сезгә Гъәбде мозаф иля-л-Җәббар. Бөтебдер Гьәбде-л-Җәббар, Нәсыйхәт һәрбере на-чар, Тәмам ошбу рисаләдә Вәгъәзләр бабедин ачар. Нәсыйхәт әйләдем вәгъзый, Дота күр җан белән хифзый, Әйа җан дилистаным сән, Идә күрмә аңа гъәйзый. Тәрек кыйлган нәсыйхәтләр Күрисәр күп фәзыйхәтләр. Ки, зинһар, тәрек кыйлмагыл, Сәңа – ошбу вәсыйәтләр! Нәсыйхәт дыңлаган угълан Зәляләтдин үзен йолган, Сәгадәтне ала куйган – Һидайәт эчидә улган. Ки вәгъәз вә нәсыйхәт ал, Күңел берлән колагың сал, Сәгадәт эчрәдә булгыл, Һидайәтдә сөрүбән халь. Кичә-көндез улып наҗи, Башыңызга һода таҗи Куна дип, уламыз раҗи, Сәгадәт вирелеп чәндан. Кичермә юк белән әзман, Тәмами гъөмр идеп вәйран. Пошиманлык уласән соң, Улып үз-үзеңә хәйран. Еракка күзеңи салма, Шәкъәуәт йилкәңә салма, Сәгадәтдин хөшек калма, Фәсадәт эчрә, гөлистан. Ләгъү-ләһү эченә чыкма, Шәйатин сүзенә бакма. Бу сүзләрне уда якма, Нәсыйхәт сәңа, и угълан! Ки әшрар куймагыл яңа, Ахыр тәэсир идә сәңа, Ки соңра каласән таңа, Улып үз-үзеңә хәйран. Алар-лә сохбәт итмә һич, Алар килсә дә, сән бар, күч, Ки ахыр күстәрерләр көч, Фәсадәт-лә идеп тогъйан. Ки шухлыкда улып гъәййар, Шаярып йөрмәгел сәййар, Сакыйн: алдамасын гъәддар Җиһанда, аңлагыл, и җан! Гыйлемлек хәсълидә улгыл, Җәһаләтдин үзен йолгыл, Нәчек улса, җәһед кыйлгыл, Ки, зинһар, калмагыл надан. Ки, зинһар, калмагыл надан, Дога алгыл ата-анадан, Дота күр хәүфе риҗадан, Сакыйн әз-фискъ-у-гъисйан. Укый күргел кичә-көндез, Гыйлемлек хәсълидә тиз-тиз, Бәнемдик калмагыл гаҗиз, Җәһаләтдә улып гъишйан. Гыйлемлекдә ике дөнйа Чырагын идәсән әхйа. Бу сүздә зәррә юк әхфа, – Бәйан идәр рәсүли җан. Җәһаләтлек – яманлыкдыр, Бере аның наданлыкдыр, Болардин һич яман юкдыр, Гизәрсәң гәр зәмин-асман. Иген икмәк – вирер икмәк, Мәшәкъкать-лә михән чикмәк; Гыйлемлек – мәкъсудә йитмәк, Һәр ике дөнйада әйкан. Җәһелдин эстәсәң файда, Һидайәтлек сәңа кайда? Зәляләтлек улып пәйда, Тәхәйердә китеп дәрман. Җәһаләтдин ерак качкыл, Голүмең бабедин ачкыл, Сәнеңдик дөнйада кач кол Җәһаләтдә ирер гъишйан. Җаһилләр лөкъмәсен капмак, Тәмам михнәт белән тапмак: Урак урмак, печән чапмак – Михәнләр эчрә сәргәрдан. (I) Нәсыйхәт фи-вакъты-с-сабый вә вәгъзәһү Сабыйлык төш кеби улыр, Егетлек кош кеби улыр, Къарилык буш-тәһи улыр, – Кайа мәгърифәтә, йәздан! Сабыйлыкда уйын кыйлсаң, Шәйатингә муйын сонсаң, Күнелмәссең бөйлә улсаң, Егетлекдә улып сөкран. Тәфахердә нәсәб кыйлма, Никъаб дот, би-әдәб улма, Уйын-көлке таләб кыйлма, Уламын дип мин-әс-сабйан. Кечекдин Хакъга тагъәт кыйл, Һәр әмренә итагъәт кыйл, Хәсадәтдин фәрагъәт кыйл, Һәр әмренә сонып гәрдан. Нәсыйхәт дыңлаган угълан Күземнең рәушаны, бел, ан, Ерак кыйл нәфсең әшрардан, Күңел һәм әйләмә мәйл ан. Гъәбәсдә къил-у-къаль итмә, Кеше берлән җәдаль итмә. Гъәбәскә дили мал итмә, Ләгъүләр әйләйүб әйтан. Хәтәргяһ әйләмә җайи, Якыйна салма һәм пайи, Якыйны улсаң, сәңа вайи Йитешер күп зарар, и җан! Нәсыйхәт дыңлаган хуш йар, Әгәр сәндә исә һушйар, Гел итмә фигъле бәд-бисйар, Вә илля уласән гъөсран. Ләгъин Иблис сәне көн-төн Китереп күстәрә алтын, Дәхи һәм үзенең артын, – Сакыйн: сән бакма бәр-шәйтан. Хәлаикъ алдыйда торсаң, Утырсаң да вә йа йөрсәң, Түңелмәслек белән улсаң, Укырлар афәрин әлуан. Ула күргел үкенмәслек, Кеше күргәч түңелмәслек; Ула күрмә күнелмәслек, Сези азгырубән шәйтан. Уйын-көлке үзә мәргъүб, Шаярып йөрмә, әй мәхбүб! Сәнеңдик дөнйада күп-күп Соңында уладыр хөсран. Кичермә юк белән әзман, Ләһү-ләгъү идеп чәндан. Боның соң үкенү әлуан Белән дә кермәйә дәрман. Дәхи баз әйләмә бази, Шаярып кышый һәм язый, Ки шухлыкда күби-азый Кичермә йил үзә дәүран. Ки бән шухлык белән улдым, Шаярмаклык белән улдым, Вәлий гъәфләт белән улдым, Җиһанә улубән алдад. Малайәгъни белән, зинһар, Кичермә шаярып рузгяр. Ки шухлык әйләмә бисйар – Улырсың сүземә мөнкад. Җәмигъ гомрем йилә вирдем, Шаяру-шухилә йөрдем. Вәли гъөзр, и нури бәдрем, Бәнемдик улмагыл фәссад. Кечекдин кыйл гыйбадати, Тәрек кыйлгыл фәсадати. Сәгадәт әйлә гадати – Соңы һәм уләсән могътад. (II) Егетлек вакытындагы нәсыйхәтләр вә вәгъәзләр Егетлек йил кеби үткәй, Къарилык фи-з-зәман йиткәй, Бакып күр халеңи: ниткәй, Фәсадәтдә үтеп рузгяр. Егетлек китәдер фәүри, Йилә вирмә газиз дәүри, Ки шәйтан салмасын җәүри, Идеп әфгалеңә әзрар. Җиһанга салмагыл мәйли, Ки булгыл пакь, лөтъф зәйли, Ки булма соңра дәр-вәйли, Пошиманлар идеп бисйар. Сакыйнгыл, нәфсеңи пакь ит, Вә һәуа нәфсеңи тәрк ит. Дәхи һәм даминең пакь ит, Ки зәррә әйләмә әшрар. Фасикълардин фиракъ улың, Алардин сал ерак юлың, Йәтимләр башына – кулың Идүбән шәфкъәтең һәм зар. Мәкер, хәйлә идеп мәккяр, Йөрер әтрафыңа сәййар, Ки гъарәт итмәсен гъәддар, Ки ушал хәмкъәи гъинад. Шәйатин, бел, гъөдур улгай, Хакында гөфтегү кыйлгай. Мәкерләр җөстеҗү кыйлгай Заляләтдә бә-иҗтиһад. Фигъали кыйлма на-мәгъкуль, Ләгъү-ләһү белән мәшгуль. Ки таңда уласән мәсьүл, – Ки рузие вакът гъәдл-ү-дад. Шәрәфкярең шәр әфкярә Вирә күрмә бу рузгярә. Би-кәфкярә тәләфкярә Кичермә гомреңи бәр-бад. Димәгел йөзеңи күркәм, Үзеңи даимән күр кәм, Сәнеңдик дөнйада күркәм, Җәмале гъәни итеп фәссад. Сакыйн мәккяр мәкерендин, Вә шәр әфкяр фикерендин, Җөда кыйлмайа зикреңдин, – Мәкер-хәйлә идеп әз-дад. Ки шәйтан бер шәкъи гази, Дотар чөя чәнгяле пази; Уласыз фәүзедин фази, Сакыйнсаң табасән иршад. Йөремә шухи нийәтдә, Бәнемдик әшрар сохбәтдә, Уласән таңда хәсрәтдә, Эчең-тышың улып хөсран. Чыкубән йөрмәгел илгә, Вирүбән гомреңи йилгә, Заляләти виреп дилгә, Уласән таңда сән хөсран. Һидайәт әһледин улгыл, Сәгъиди әһледин улгыл. Латыйф, пакь зәйледин улгыл, Тәмами күстәреп борһан. Шәрафәтең шәр афәтә, Кәмаләтең кәм аләтә, Вирүбән ушбу халәтә, Соңыйда калма дәр-тогъйан. Шәйатиндыр хөседрани, Йар, андин дотма йарани, Катыңдан ку ба-зур ани, Мәкам идеп аңа зиндан. Көдүрәтең ерак атгыл, Мәляхәт мелхедин татгыл, Дилеңнең җанына катгыл, Ки һәмчү дамәги сөбхан. Күңелне югары дотма, Шәйатин хален онытма, Соңгы гъәм-гъөссалар йотма, Улубән бәгъреңә бөрйан. Чү хәшмиш (?) төхмедик аша, Юкары чикмәгел баша; Хаша хөшек калган хаша, Ки бәд тәрке белән, и җан! Явыз эшне күрүбән хуб Дилең аздырма, и мәхбүб, Яманлык төхмен икмә күп, Аның төхме ирер гъисйан. Яман сагыш алырса гъиш, Орыр ниш үз-үзенә хиш, Йөзи саргайта бәд-әндиш, Әмәлләр асле мин-ниран. Сакыйн туль әмәлләрдин, Зирә суэи гамәлләрдин, Хәрәм эшдер дәгъәлләрдин Сакыйн сән, әйләмә, и җан! Ки шәйтан төзәйуб кямен, Салып даменгә дамен, Сакыйнгыл, тапмасын рамен, Мәкер-хәйлә идубән ан. Җәһеддә акызып әз-кан, Атар аркаң үзә аркан, Сакыйнгыл, дәшмәсен дәр-ан, Ул аркан буйныңа гәрдан. Бакып йәмин-шималеңә, Бакыйбән үз җәмалеңә, Ки гъөҗб әйләмә халеңә, – Тәкәбберлек идеп бәр-дар. Йитешсәң блүгъийәтдән, Китүбән тофулийәтдән, Хазз алсаң шәбабийәтдән, Йөремә мәст улып, и йар! Блүгълар, на-блүгьлар да, Ки сәндин һәм олугълар да Кичеп китте рөҗугъ дарга, Ки мәдһуш ятмагыл, һушдар. Нигәчә ятасән, йарукым, Шәйатин төхме – бәд йир, ком, Күзең ач, дөнйа күр: пөр ком, Гъәкъим йилдә ула сәййар. Һауага бакып, и рухи, Йөремә бонда ба-шухи. Сәнеңдик бонда күп бу хи, Хөсирүн ула күп гъәййар. Нәсыйхәт дыңлаган хуш йар, Әгәр сәндә исә һушйар, Кил, итмә фигъл бәд бисйар, Вә иллә уласән дәр-хар. Һәм әшрар нарыдин качкын, Бер очкын килсә дә ычкын, Киләчәк, бозлы су сачкын, Сәне көйдермәсен ул нар. Әгәрчә уты суз улсын, Бозылсын, ки та боз улсын, Къәһәрә шәб вә руз улсын Җәһәннәмдән мәгъә-л-әшрар. Шәйатин җәһд итеп сезгә, Итәр тәргъиб яман чизгә. Яманлык күстәреп күзгә, Дәхи һәм күстәреп әдбар. Шәкъәуәт әйләмә һәргиз Улубән фетнәләр әнгиз; Болардин идәсән пәрһиз, Әгәр гакыл улырса йар. Мәхәббәт әһленең пише, Уласән бер сәгъид кеше, – Тәрек әйлә гөнаһ эши, Китүбән эзенчә әбрар. Олыга гыйззәт ит, хөрмәт, Кечекләргә идеп шәфкъәт, Ходадин уласән рәхмәт, Кичерсәң бөйләдә әгъсар. Нәсыйхәт тыңлаган шабем, Сәнең чөн вәгъзидин бабем, Итагъәтдә ул, әсхабем, Ки ташлап җөмлә-ил-әшрар. Йөремә мәст улып сөкран, Егетлекдә гъәлят-т-тогъйан, Соңыда уласән хөсран, Килеп эш ахыры дишвар. Мәшәкъкать дөнйада улмыш, Эчидә фетнәләр дулмыш, Фәуаиддин улыбдыр тыш, Вәләкин көн-бә-көн әзрар. (III) Кызларга улган нәсыйхәтләр, вәгъәзләр бәйане Блүгъә йитешәчәк җан, Фәуахиш итмә һәм тогъйан, Сакыйн, һич әйләмә гъисйан, Сакыйн һәм кыйлмагыл әшрар. Гизүбән йөрмәгел, и рух, Җиһанда улубән сән шух, Ямандыр ки шәкъәуәт, бух, – Фәсадәтләр хале изһар. Йөремә чыкубән илә, Фәсадәт эстәйүб бөйлә, Һәммә гомрең виреп йилә, Зи-хөсран үлмә соң, и йар! Фасикълар катына килмә, Фәуахиш эстәйүб йилмә, Ки сөкран улубән йөрмә, Шаярып улма һәм сәййар. Сакыйн, дуст әйләмә әшрар Һәм итмә юлына әдбар, Ки анлар тәбгыдин күп-күп Күрәсән соңындин әзрар. Фәсадәтдән атың шаигъ, Һодадин карныңыз җаигъ (?). Кил, итмә гомреңи заигъ Һәлякәтдә тәмам дәр-хар. Кичә-көндез гизеп юлдин, Сәгадәт вирмәгел кулдин, Ки улма соң фасикъ колдин, Ерак китеп мин-әл-әбрар. Бу сүзгә саласән, җан, гүш, Газиз гомреңне вирмә буш; Соңы – гъәмләргәдер сән туш, – Сәне гъәбн идәчәк гъәддар. Колак сал та ниһайәти, Ки бер сабый хәкяйәти, Ничек идәр шәкяйати, Ки бер мөштәридин, и йар! Тофулийәт заманымда, Сабыйлык үзә данымда, Ки атам ошбу анымда Алып вирде ләүхе дәфтәр. Дәхи алтын йөзек, һиммәт, Бәһасе дәхи зи-кыйммәт, Алубән вирде һәм, әлбәт, Мәхәббәт улынып дәркяр. Зәмани мин-әл-әзмани Виреп бер хөрмә вә алмани, Алып бер мөштәри ани, Сатуда гъәбн итеп бәрдар. Боның дикен сәне мәлгунь, Сакыйн, әйләмәсен мәгъбүн, Мәкер вә хәйләсе әфзүн, Сакыйн, лилхафиз саттар. Шәйатин үзрә кем бака, Ходауәндә аңа кака: Баканларны уда яка, – Белерсең кәндүзең, и йар! Халыкдин улубән мәстүр, Үзен кемлек белән пәс тор, Имәстер гъәксенә дәстүр, Ки мәхрүм әйләйүб изһар. Ки шамдин ятма та собхи Ойып гафләтдә, басып хи, Тора бакып хи ба-кобхи, – Хәйа берлән шәрм бисйар! Гөлстани җинан садрең, Бөйләдер, беләсең, кадрең, У мәнзилдә ике бәдрең, – Алардин йуймагыл әкърар! Кадерсез кыйлма, ки белсәң, Ике күксеңне, чөн күк сән, Соңы тугъры бәһа күрсәң, Әлемдин күп әләмләр вар. Якыныңа килеп шәйтан, Идә сәңа комар бахтән, Сакыйн, әйләмәсен тахтән, Килеп галиб мәгъә-л-әгъйар. Үтеп сөк-ран, итеп сөкран, Кабарга уладер фикран, Мәгәр саклайа зи-л-гофран, Идеп үз фазлене иншар. Идеп шәбхун, түгеп шәб хун, Йөрер әтрафыңа мәлгунь, Таба та аздырып фәрхун, – Сакыйн, мәкр итмәсен мәккяр! Бәшир бөшри бәшәр булгыл, Мөшире Хакъ, би-шәрр улгыл, Шәкъәуәтне нәшер кыйлгыл, Сәгадәткә куйып әкъдам. Сәгадәт багыны багый Улубән булмагыл багый, Шәкъәуәтне улып рагый, Ки гомрең әйләмә инзам. Кыйлыр инша нә кем иншаэ. Лик әфша кыйлмайә хәйф шаһ; Вәли изгеләргә охша, Дели җаның белән бул тамм. (IV) Тәләттыйфлык белән сөйләмәк бәйане! Тәләттыйф берлә сүз әйлә, Ишедән дили суз әйлә, Шөйлә ки йинҗү риз әйлә, – Тәмам рәнҗү бетә әттам. Дилең миһри – делең лөтъфи Белән сүз әйләп би-зәгъфи, Миһербанлык идеп зөлфи, Дигел йомшак ләгъилә рам. Сүәксез дел яратды Хакъ, Сүзи та кыйладыр йомшак. Җәрахәт дел белән кыйлмак Яман әз-нәйзаи Бәһрам. Җәрәхәт гәр кыйлыр нәйза, Уңалыр тиз сагъәт үзә, Уңалмас, китмәйү мадәм Вәли дел җәрхе чөн нәйза. Яман тел һич кемә вирмә, Дәхи гайбәт кыйлып йөрмә, Бу форсатны йилә вирмә, Шәйатин салмайа та дам. Сүзи сөйлә сарих-ачык, Йибәрмә тел къәбихә чук, Сүзеңдә ул тәуазигълык Фәуаиддин идеп тәмам. Нәмимә гайбәти сүзләп, Йөремә һич шабезләп, Ки улмагыл хәйасез һәп, Бу эшләр улмайа ихсан. Делең бу сүзгә фәкк итмә, Булып нәммам, бөтек итмә, Кеше гайбен һәтек итмә, Хәрәм эш уласән, и җан! Шаярып йөрмәгел сәййах, Ки шухлыкда улып шәййах, Нә ятырсән: хоруслар сах, – Әгәр наим исәң уйган! (V) Ирлек вакытындагы нәсыйхәтләр, вәгъәзләр Улыр иршад белән ир шад, Шәкъидин кача бад чөн бад, Идәр хәйфе сәмамда әфсад Ки тәгьвиз әйлә бәр йәздан. Белерсең кәндүзең ир дип, Ахыр урыны, белең, зир дип, Фирашыңи – кара йир дип, Торабеңи дәхи – юрган. Гъәбәс вирмә дәваздәһи, Кичермә улубән ляһи, Нәгяһан йитешеп раһи, – Сәфәрдер даре дөнйадан. Гамәлдә иҗтиһад әйлә, Барасы юлый йад әйлә. Сәфәргә заде зад әйлә, Ахыр тапмайасән ибкаэ. Һидайәт әйләгел дәр-пиш, Рийадин буш улубән хиш, Ки шәйтан салмасын тәшвиш, Рийа гъәҗбә идеп әгъраэ. Рийа улса гамәлдә чук, Зыйасы һич мәхәллдә юк, Кә-әннә фи-л-мәсәлдә юк: Кәмәгъдум ләйсә мин әшйаэ. Танып белгел урынларны, Ки безләрдин борынларны, Виреп йилгә корунларны, Къәмусы кичәсәр зи-инҗа. Кемә бу йәнә горур тукый? Әҗәл укы килеп укый, Белерсән форсатың юкый, – Нимә алданасың, әй-ва?! (VI) Хәмийәтсез ирләрнең вә чапәк хатынларның нәсыйхәте Гаҗәб гъәсри хәлаикълар Тәмам мөрдәгә лаикълар: Эче тулы гъәляикълар, – Фәсадатдан дәхи тогъйан. Би-гайрәт кеше кем дәййүс, Тәмугъга уладыр мәэнүс, Җинан андин ула мәгъбус, – Ки зәррә күрмәйә руйан. Гаҗәб бу хиндәге гъәүрәт, Үзене сала ба-гъәүрәт, Һәммә гомре мәгънә-е-сүрат Идүбән фискъ-у-гъисйан. Гаҗәб бу хиндәге ирләр, Бу дөнйаны «Безем!» дирләр. Хосусән Болгари йирләр Җиһанә хирсъ улып дәр-зән. Улубән әһлә би-гайрәт, Кичәләр вакъты ба-хәйрәт, Ивидә ивлеге гъәүрәт Заляләтдә вирер дөр-ан. Кичүбән ошбу халәтдә У гъәүрәти фәсадәтдә. Һаман рузи кыйамәтдә Ки рисвай ула ул инсан. Әгәр әһлең фәсидә буд, Күрәчәк дөнбалә дәр-зуд. Төшермәйә сәни бәр-худ, Һәлякәткә идеп хәйран. Дигел: Зән, йөрмә ба-шухи, Фәсадәтлек идеп бу хи; Нәчек зәне Лутъи, Нухи Иденерләр иде көфран. Ки булма күчләри рәү-зән, Аңа һәм бакма зи-рәүзән; Карышып бакъдисә ру-зән Нәсыйхәтләр белән бер ан. Аның чөн бәндәи дәййүс, Биһештең исидән мәэйүс, Җинан андин ула мәхнүс, Имәс бакъдырмака имкян. Хәмийәт риштәсен пиш-дар, Йөретмә әһлеңи мишвар, Юк ирсә эш ула дишвар, Идисәр сәне дәр-хәҗлян. Улырсың аңа би-гайрәт, Зәнең ирдер ки, сән – гъәүрәт, Мәляик иде сәр-ләгънәт, Сәңа дип йад дәхи бер ан. Догадин улмагыл хали, Йад әйлә әһли һәм ани, Сөаль ит боны әз-гали, Иляһи вир нәдер бә-ан. Иляһи ошбу сөалем: Аләм әшраредин алыйм. Диле салим үзә салим Улалар та гъәля-л-ихсан. Голяма юлларын азмыш, Тәрикъы мөстәкъим язмыш, Шәкъәүәткә халык басмыш, Дөшебдер фетнәгә заман. Голямага халык бакмыш, Дәйүрләр: «Ошбу сүз хакмыш», – Әгәр хакъдин улачак тыш, Ки тәрк әйләр иде кем ан. Гөнаһдин мөддәти мөддәт Тәмам азгылуга мәддәт, Кил, и җан, әйлә сән рәүүәт, Фәсадәтдин дулып бу ан. (VII) Хатынларга улган нәсыйхәтләр бәйане Гажәб бу хиндәге гъәүрәт, Ачып гъәүрәт, салып гулат, Гизәрләр салубән шурәт Никъабсыз хәр кеби бәд-нам. Җиһан тәркенә кыйл гайрәт, Сакыйн, һич әйләмә рәгъбәт. Нә улса адәмә гыйбрәт: Кирәк ник шәй, кирәк бәд-кям. Ки улма чапкучы чапәк, Фигъали идубән нә-пакь, Ки ахыр күрәсән бер бакъ – Үкенечләр белән әкъсам. На-мәшругъ фигълә – на-мәшругъ Улубән, булыңыз мәмнугъ, Вә иллә уласән мәсругъ, Тәмам зәхмәт белән мадәм. Уйын-көлке мәкяненә Вара күрмә дәр-ан инә, Шәтем вир анда ханына, Нәсыйхәт-лә идеп әгъзам. Кайадур рәнди мәҗлеси, Ки тәргъиб идә иблиси: «Вара күр, табак кәҗ лиси», – Дәйүбән, хасиди залям. Дәйүр: «Зән, юла әкъдәм зән, Имәс күр сән – варып күр сән. Урам кем кичә күрәсән, Тәмам зиннәт белән инзам». Дотып зиннәт, идеп нәкъши, Вара бер мәҗлеси фәхши, Ауази дузе вә кәфши Вирисәр салачак әкъдәм. Бу саутә әйләмә рәгъбәт Ауази фигъл иде ләгънәт; «Сәңа ләгънәт ки, ә гъәүрәт!» – Дәйүбән вирәдер дөшнам. Кеше дәф орса һәм – танбур, Кидәсән сохбәтендин дур; Вә иллә күрисәр сән зур, Орыр зәнбур кеби алям. Фасикъдин дотмагыл дустан, Заляләт далидер у сетан, Хәзәр күп әйлә: бу дастан Сәңа һәм бу ирер игълям. Ерак бакма, якындин күр, Фасикъларның хален сән сур, Фәсакъәтдә вирүбән дур, Заляләтдә куйыблар нам. Һода дәүрани дур ани, Йибәрмә, дота күр ани, Бу күрәни зи-кү рани, Идүбән хурлыкка алям. Делеңне әйләмә ачигъ, Дилең һәм аңадыр раҗигъ; Әгәр вәгъзым исә наҗигъ Сакыйн, дил әйләмә бәд-кям. Сакыйнгыл, зиште зән улма, Къәһер-лән моште зән улма, Кешигә суэи-зъән кыйлма, – Ки бәгьзе-л-зъәнн фискъ гъисйан! (VIII) Яман хатынларның бәйане вә ирен рәнҗеткүчеләр Кил, и талиб, кил, и гакыйль, Яман зәндин хәзәр күп кыйл, Яман хатыни зиндан бел, Әгәрчә маһи, и инсан! Яман хатын, яман гъәүрәт Сиҗендә кичерә дәүрәт, Кичә-көндез идеп җәүрәт, Идәр әгъмареңи зиндан. Әгәрчә ай ула күрке, Аны бел дөнйаның кәрке, – Кирәкдер әйләмәк тәрке, Иллә алмаганың бэһ ан! Яман зән агъзи вә ирне Азар әйләдисә ирне, Итисәр агъзилә тирне, – Зәбани зәхм һәм дәндан. Сөчеклек ләфзы берлән чүн Ирен шад әйләсә хатын, Бәкъадарны алып сатын, Фәнадин әйләмеш һиҗран. Йөзендә күрки вә рәнги, Әгәрчә бәччәи зән ки, – Көнәш һәм ай дикен зән ки, Бу нардан кем эрер, и җан! Яман хатын ки ул мәзкүр, На-мәхрәм у на-мәстүр, Иредин улса би-дәстүр, Ирер дәхи зи-тогъйан. Никү хатын, ки кыйлдык йад, Ирене әйләдисә шад, Һәзар – меңнәрчә.] афәринләр бад, – Ки ул хатын үзә һәр ан. Заһир идән бә-на-мәхрәм Исә күркәм дә сән күр кәм, Делинең очы зәһәр-сәм Исә улдыр сөке ниран. (IX) Бу җиһанның тиз үткәне вә аңа мәгърур улмаслык Вәфаны дотмайур фани, Йилә вирмә тәләф ани, Йөрәк каны белән къәни Бөкя кыйлмак? Къәни хөсран?! Къәни гөнаһенә ташып, Къәни ник-әндишә талып, Къәни ник-къәлебә калып, Сәгадәтдә үтеп әзман? Къәни Әхмәд, хәбибе Хакъ? Къәни чарйари, кани ракъ (?)? Әйдиләр катыйле фөссакъ, Къәни һәм газый, ник-мәрдан? Бу дөнйа дәхи бу дари, Һалякәт йарида бари, Ки шәйтан җар улып җари, Йөрер әтрафыңа һәр ан. Гизүбән ошбу дөнйани Мәшәкъкатьләр белән ани, Ки хөсыль идәсән нани Тәмам михнәт үзә, и җан! Хәйердин ул дисә гәр буш, Фикер кыйл гәр сәнен вар хуш, Нә вар алмакда дәр-агуш Фәуаид эстәйүб әз-фан? Җиһанда килдеңез ирсә, Базар дигән мәҗалисә, Тушә чүн алубән кисә, – Җәһед кыйл мәкъсадә, и җан! Килеп алга гъәдү әхнас, Идеп тәлбис, салыр вәсвас, Тәмам дилләр уладыр къас, Горурында улып һәр ан. Агяһе улачак гяһи Ләгъин Иблис ора раһи, Дәйүр: «Йа сәүдаме хаһи? Ашыкма», – дир ләгъин шәйтан. «Кичерер кич ирер әкнүн, – Дәйүбән сезне көн-дәр-көн, – Ки сәүда таңда кыйлгайсән, Ашыкма!» – дир ләгъин шәйтан. Адәм гъәфләт үзә ятып, Үлем киләдер уятып. Әҗәл йайдин укый атып, Һәмандәм къәсд итеп бәр-җан. Үлем килеп уладыр туш, Фигъани адәм идә гуш. Фигъан судсыз уладыр буш, Кичәдер би-түшә гъөрйан. Бөйлә хәлеңдер, и адәм, Җиһан базарыйдыр гъәләм; Ки ахыр күрәсән мадәм, – Гъәрәт улдың ки сән дәр-ан. Качан гъәфләтдә гъәф ләттә Табылгай эстәсә, әлбәттә, Вәләкин ләттәи бәттә (?) Никабын өртенеп һәр бан. Җиһанә йөрмә, мәръгүб йар, Йөз әвер аңа – мәргъүб вар, Сәнеңдик мәгъбүни күп вар, Соңыйда улисәр пошман. Йилә вирмә газиз әгъмар, Ки шәйтан – мар кебидер мар, Сәңа зәһәр салып, и йар, Соңыйда уладыр хөсран. Фәсадәтдә виреп рузгяр, Гөнаһдин кыйлма шәб рузкяр, Сәнеңдик бонда явызкяр, Соңыйда улисәр гөрйан. Бу дөнйа хәйредин гарый, Эчидә тулы абзарый, Һәзар егълата ба-зарый, – Юк ирер качмакка имкян. Имәс бу дөнйа на-дамәт, Нийәт идүбән икамәт, Дота күрмә риҗа-дамәт, Горурын әйләйүб һәр ан. Әҗәлдә өнсе җан, җани, Ки пәймани бэһ пәймани, Ба-мани көҗа мани, – Мәкаме идүбән, и җан? Җиһан ташдин хәзәф, белсәң, Дилең бәрсәң, өзә бирсәң, Җиһанны дотмака йөрсәң, Имәс күркәм бу рай, и җан! Җиһан бәд, җифәсендин туй, Яңача гиз, сәйер сән куй; Бакып күр: үре, сәрләр, күй Кичеп – кидә йөрер кәрван. Беләм дирсәң бу дөнйани, Хәкъикәтдә ирер фани, Фани сә, эстәмә ани, Үзеңнең ахирың һәм фан. Шәйатиндер хәсәд рани, Йар, андин тотма йар, ани. Дәхи һәм кыйлма җар ани, – Мәкам әйлә аңа зиндан. (X) Шәйтан адәмине үзенә мәгърур әйләгәне Килеп алга гъөдү хасид, Сиңа әфсад белән касыйд, Сакыйн, алдамасын фасид, Сәгадәтдин идеп гъөрйан. Ки Иблис мари, чөн мари Аны, дуст, әйләсәң йари, Ахир зәһәр салыр бари, – Белерсәң, сахибе гъөрфан. Гъәзазил салмага тигъы Йөрер, ба-хәрбе катыйгы, Өмидең әйлә катыйгы Ки тәгъвиз идү бәр-йәздан. Кичә-көндез ләгъин Иблис, Идеп вәсвас, салып тәлбис, Горурда төземә мәҗлис, Мәкам итмәк өчен дәр-ан. Сагъәтең кичсә сагъәти, Теләсәң фигъл тагъәти, Кыйла та ул итагъәти, Хакъ әмренә сонып гәрдан. Шәйатин җәһд итеп кидә, Идеп хәйлә, салып хәйлә, Буйыныңа идеп сайдә, Нийәтең итәдер ибталь. Никүсә нийәте инсан, Идә ибталь аны шәйтан, Дәйүр: «Ашыкмагыл бу ан, Һәнүз вакыт ула фи-л-халь». Бу сүзләри идеп тәзкир, Горурә әйләйә тәсхир, Тагъәтдин идүбән тәзхир, Идисәр гъәфләтә икъбаль. Яман әфгале ул садә Дөшергәй дәм-бә-дәм йадә, Дәйүр: «И адәми-задә, Зәһи ник дидекем әгъмаль! Кыйлачак ачыла делләр, Бөтә дилләр үзә гөлләр, Нәчек гөл бөтерә чүлләр!» Дәйүбән идисәр дурталь. Йаман фикри күрүбән хуб, Дилең аздырма, и мәхбүб! Шәкъәуәт фикри салма күб, – Әмәлларгә гамәлләр – гъаль. Гыйбадәт әйлә ба-ихлас, Дога ит улубән кол-хасс, Укыгыл фатихә ихлас, Тагъәтдә идүбән икъбаль. Шәйатинга күңел якма, Аның хәйләсенә бакма, Дамендин үзеңи сакла, Делеңгә әйләмә иҗмаль. Һуш илә хәмли забтъ итмәк – Үзеңгә иртибат итмәк, Нәчек ирер сыйрат үтмәк, – Аның хәмлен идеп әхмаль? Ләгъү-л-ләһү салып къәлбә, Ләгъбдин дөшәсән ләгъбә. Дөшәсән бер ахыр тәгъбә, Улырсың дөнйада дәр-заль. Шәкъәуәт бадә сатасән, Беләсән: зәхем дадәсән, Мәбадә, калма бадә сән, Итеп салып гъәля-л-әзлаль. Ки шәйтан адәмә хөссад, Сәне аздырмасын фәссад. Ки гомрең вирмәгел бәр-бад, Сәне алдамайа та ан. Шәкъи афәтигә өфтад Улубән, улмагыл мөгътад, Ходага йадны кыйлгыл йад, Аны үз белмәгел йаддан. Улырсың къәдреңи дана, Һәлякәт салма сән җана, Газиз дот җаныңи җанә, Ничек къәумә газиз солтан Дилеңи салмагыл баля, Ки шәйтан килеп ул халя, Һәлякәткә сәне сала, Ки шәйтан дилеңезгә хан. Гъөдүгә сери баз итмә, Шәйатин үзә раз итмә, Гъөдүгә сер дираз итмә, – Сәни җәзб идә бәр тогъйан. Бу җиһан нәҗес мордардыр, Эчидә фетнә пөрдардыр, Әгәр ул фетнәле дардыр, Сакыйн сән, дөшмәгел бәр-ан. И җан, егъла Хакъка зар-зар, Ки та күздин ака, йар, җар; Фәнане куй, бәкадер дар, – Кыйласән ахыры һиҗран. Нә ятырсән бу гъәфләтдә, Бәнем дик әшрари сохбәтдә? Кидәрсән ахры рихләтдә Бу җиһан даредин, и җан! (XI) Хода юлында дуст дотмак әхәббә фи-ллаһи вә әл-бәгъзу фи-ллаһи Мәхәббәт әһленә тәргъиб Идәсән нәфсеңи тәртиб, Ки анлар сохбәте тәркиб, Улыбдыр ник белән иршад. Никүләр сохбәте рухә, Гъәзадыр җөмлә мәҗрухә; Җәрәхәтләр китә тухә, Идәрсән сохбәтен мөгътад. Мәхәббәт әһленә сохбәт Идә күр айларга рәгъбәт; Дин әһле бонда күп, әлбәт, – Дотисәр яхшыдин дустан. Рәндәи һәмнәшинне куй, Кил, ултыр, кил, әйлән хуб руй; Сәңа тәэсир идә хуб буй, – Кирәк әгьйан, кирәк әлуан. Фасикъә әйләмә рәгъбәт, Заляләткә идә дәгъвәт. Ки, зинһар, салмасын зәхмәт, Шәйатиндик ирер дошман. Гизәрди берәгү чүлләр Юлыкды буйи хуш гөлләр. Диде соң ул гөлә ул әр: «Мөшек сән, йаки гөл-рәйхан? Сәнең буйиң күреп дәр-ан, Димагымга кереп бер ан, Аның хушбуй нәсимендән Улып китдем тәмам сөкран». Диде: «Гөл ирмәзем – туфрак, Вәли вар хушбуем дәр-хакъ, Гөл илән ултырып анчак, Бәңа тәэсир идеп дәр-ан». Никүләри улың хастә Идәрләр юлыңи растә. Әгәр дилең исә хәстә, Шифадыр сохбәте бер ан. Кубачакдан къийамәтдә Җәмигъе ошбу халәтдә, Кубар мәгъә-л-муалятдә Кирәк иршад, кирәк тогъйан. Нәчек зәне Лутъи, Нухи, Бәдандин йар дотып шухи, Тигеп дим агына кухи, Иденер улдылар көфран. Зәне Нух һәм зәне Лутъи Шәйатиннең иде сәутый, Җәһәннәмнең дотып утый, Тәмугъ эчрә мәгъә-ш-шәйтан. (XII) Явызлар берлә сохбәт итмәслек әл-бәгъзы фи-ллаһ тәрикынча Кил, и мәхбүб, кил, и садикъ, Бәди күрмә йара лаикъ, Мозыйлль ула сәни баикъ Идәрсәң анлари әсхаб. Җиһанда күп шәкъи әҗсад, Әйде сәрникләри әфсад, Дәхи күп вәҗәдалар шад, Ки мослихләр улып әсбаб. Сәгъидләрә рәфикъ улгыл, Йәтимләрә шәфикъ улгыл, Аларның хатирен соргыл, Идүбән шәфкъәт, и әфтаб! Рәндәи һәмнәшинин куй, Кил, ултыр, гөл илән хуб буй, Сәңа тәэсир идә хуб буй, Ничек тәэсир идә гөляб? Йөремә рәндәләргә күп, Алардин дури киткән хуб, Килүрсә, башыйа ор чүп, Вәли худ чикмәсен бәр-наб (?). И җаным, дыңла әз-әүбаш Кача күр, качмакыңда – баш, Башыңа ормасын та таш, Сакыйнгыл, гәр уласың шаб. Ул әүбаш хәйлә дәр-пиш, Улып дәрвиш, салып сәр-пиш, Күрәлмаз лик сөляси хиш, Вәли салмак деләйүр наб. Ишедеп кач боны, и йар, Алардин бары китеп вар. Барыдин качасән, зинһар, – Барының юлына әз-баб. Мөнаҗат кыйлмакка ба-дир, Дигел: «Йа һәрнийә кадыйр, Ерак кыйл әһле әфсад ир, Дигел, һәм кыйлма, дип, әхбаб. Явызлардин улың фаригъ, Ишикен улма һәм къаригъ, Никүләр юлына шаригъ Уласән, тарехе әтраб». (XIII) Нәфес артындин йөрмәк вә тәмгъ дотмак бәйане вә җиһани диләмәк Тәмгъ кыйлма кешедин, дуст, Берәгү тәмгъ кыйлса уст, Кыйамәтдә кубар би-пуст, Улубән халкъ ара рисвай. Тәмгънең хәрфе вардыр сәһ, Фәуаиддин өчи дә тәһ, Бәс аны тәрек кыйлмак бәһ, Дәхи табигъенә күб вай. Һәуага улубән табигъ Ки зәррә дотмагыл тамигъ, Хакъың вирдекенә канигъ Улыр ирсәң, уласән бай. Гидадер кемки хирсъ итсә, Күңел зәһб-у-физза итсә, Әгәрчә фәлси хирсъ итсә, Хирсълыкда салыпдыр пай. Тәмгъдин улынан нани, Әгәрчә әз-у йимәни; Вәли күп ула ямани Соңыдин кем пәдид улгай. Нәфес берлән рәуан улма Һәм артындин дәуан кыйлма, Вәкадә дип гөман кыйлма, – Әгәр сәндә исә хуб рай. Нәфес этдер, белең аны, Йоларсың ничә ел аны. Нәфес – дошман, ки бел аны, Гъөдуләрдин нәфес – шәйтан. Нәфс нәфсе артыдин йөрсә, Йимәк-эчмәк-лә симерсә, «Ари!» – дир һәрнәи күрсә, Ки һәргиз улмайа шәбган. Симертсәң аны, димешләр, Котырып, күп фәссад эшләр. Яман тешләр белән тешләр, Килеп сөкран, килеп сәг ран. Кеше гәр ихтийар салгай, Зәмамин үзе эт алгай. Котырып котылып варгай, Фәсадәтдә улып фәрхан. Нәфесең халенә гүш сал, Симертерсәң дәйүр: Хушхаль; Әгәр син вирәсән күш мал, Халем тиң, дир, бә-дәр-зиндан. Ойып бу нәфеснең чәңгә, Дәйүр тәңкә, төшеп тиңгә. Дәригъ! Гомре газизеңгә, Ки заигъ уладыр әзман. Гъәҗүзи зән ки бу дари, Бизәнеп зиннәти дари, У къари һәркеми карый, – Һәлякәтдә виресәр җан. Къарилыкда бизәнүбән, Җәуан кеби дөзәнүбән, Йөрер сәни күзәдүбән, Һәляк итмәк өчен бер ан. Деләр бер көндә бер ирне, Деләйүр таңда – дигәрне, Юк идә, сачу зәһәрне, – Кичәрдер даре дөнйадан. (ХIV) Ходаның рәхмәтендин өмид итмәк вә газабындин курыкмак, фи-бәйани риҗаэ вә гафу мин-Аллаһи Хода рәхмәтедин, йаран, Уласызлар риҗадаран, Ходаның хәүфилә күздин Дүгәсез аби чү баран. Ширеклек кыйлма дәр-синнә, Күнел сабак дәресенә, Йөкерлек (?) дотма һич кинә, Хөседлек кыйлма һәм, и җан! Уян гъәфләтидин шәбе хиз, Сәхәрләрдә дога кыйл низ, Фәсадәт куй, улып тәбриз, – Ничек баран идәр сәйлян. Хода хәүфилә дүк йәшләр, Ничек ташлар сулар ташлар, Ки ахир бу гъәриб башлар Рөҗүгъ идә Хакъка, и җан! Ходаның хөкеменә маша, Риза ул, әмри дот баша; Ахир кол уласән хаша, Имәссән фагъиле әкүан (?). Кичә-көндез хәтәрләрдә, Дога әйлә сәхәрләрдә, Хәтәр күпдер бәшәрләрдә, Мәгәр хифз идә ул йәздан. Догада егълагыл Хакъа, Күзеңдин та сулар ака, Шайәд Хакъ рәхимдә бака, Ки У зө-л-гъизз вә-л-гъифран. Мөнаҗәт даимән сән ар, – Ходага егълагыл зар-зар, Күзеңдин йәш идеп иншар, Нитә кем дүкелә баран. Идеп тәүбә мин-әл-батыйль, Ки егълап аб ула та сил, Ничек ягъмур ула һатил, Әбр дәр-фасле бәһаран. Идәсән тәүбә бәр-йәздан, Рөҗүгъ ит, җөмлә яуыздан, Ки гыйбрәт ал бу гаҗиздән, – Кичә-көндез улып тогъйан. (XV) Әнуагъ йимешендән ихтираз әйләмәкнең бәйане Нәмимә кыйлма, и әфтаб, Йөремә улубән мөгътад, Димәгел һич кемә әлкъаб, – Хәрәм дир айәте Коръан. Ишедерсәң әгәр дастан, Дөругъмы ан вәй йә раст ан? Дәйүбән идүбән тәфтиш, Йөремә багъ илән бостан. Фәсадәткә дилең вирмә, Шәкъәуәтлек белән йөрмә, Сәнеңдик бонда күп әбләһ, Соңы әз-ан улалар хөсран. Җәмигъен гъәбн идеп мәлгунь, Улыплар көллесе мәгъбүн. Соңида улдылар мәймүн, Шәйатингә улубән дан. Телең бер сүзгә фәкк итмә, Булып нәммам тәбек итмә; Кеше гайбен һәтек итмә, – Хәрәм эш, беләсән, и җан! Ки булма дилдә бер гизләп, Хәрамә йөрмәңез сез һәб, Нәмимә-гайбәт сүзләп Йөремә соң улып хөсран. Кешене әйләмә тәхкъир, Дотар ул гәрчә бең тәкъсыйр, Нә кыйлсын бөйләдер тәкъдир, Хода салмыш бөйлә әгъйан. Шөкер кыйл варыңа һәрдәм, Сабыр кыйл юк үзә сән һәм, Сәнеңдик дөнйада кем кәм? – Хирыслыкда вирисәр җан. Хода нигъмәтенә шакир Уласән, даимән закир, Идисәр нигъмәти пакь ир, Дәхи артык идә йәздан. Берәгү тәрк идеп шөкран, Идәрсә нигъмәтә көфран, Ходаем къәһр итеп аңа, Идисәр нигъмәтне нокъсан. (XVI) Кешегә вәгъәз әйләмәк – әмре мәгъруф кыйлмаклык Кешегә вәгъәз кыйл, мәүгъиз, Нәсыйхәтләр идеп тилмиз. Тәляттыйфлык белән тәлфиз Идәсән һәркемә, и җан! Бөйлә дә улмаса тәэсир, Такъәтеңчә идеп тәзкир, Соң әйтмә: «Ник сүзе тәбзир, Эремәз боз, диген, ташдан?» Мих орубән катигъ сәнггә, Вара дип дөшмәгел тәнггә, Бөйлә вәгъзи би-нам нәнггә Ки зәррә вармайа, и җан! Зәмине шүрәгә сөнбел Бөтәр дип аймагыл сән гел, Төхем салма аңа сән, бел: Ки заигъ уладыр төхм ан. Ачигъ йирдә бөтә бум-хас Вә шәүкәдик, хашәк дик бәс, Шуның дикен сәхтедил кәс, Көдүрәтләр бөтәдер ан. Ачигъга салу гөл төхмен, Гөл алмак әйләмә тәхмин, Зирагъәтнең чигеп зәхмен, Кичермә бөйләдә дәүран. (XVII) Пирлек вә къарилык вакытындагы хәлләр вә нәсыйхәтләр Кил, и къари, вакыт бик тар, Даимән зәгыйфлек артар, Фәналеккә сәне тартар, Кичә-көндез китеп дәрман. Акарды сакалың, башың, Саны йөзгә йитеп йәшең, Ки вармы дүгелән йәшең, Идеп тәүбә мин-әт-тогъйан? Вәләкин ки бу хиндә, Чыкыбдыр халкың эчендә, Тәфахер йәш белән сини дә Улып гами ара, и җан! Гаҗәбдер бәгъзы ул гами, Йәшенең күплегегәми, Дәйүр: «Гомрем-фәлян гали Улубән, къари ник мәрдан». Дәйүр: «Бонча гомер сөрдем, Бу кадәр йәш гомер күрдем, Бихәмдиллаһ, бәнем гомрем Тәмам йөзгә йитәр бу ан». Ки вармы кыйлдыкы тагъәт Бу йәш эчрә нисъфе сагъәт? Вәли үтмеш улып тагъйәт, Кыйлубән фосыкъ вә гъисйан? Тагъәте юк, гөнаһы чук, Йәш артыгы имәс артык. Алыр аз гомредә артык Сәгадәтдә исә дәүран. Бәһаимдик йимәк-эчмәк, Гъәми йәшдин йәшә кичмәк, Гъәми нәфсе морад гизмәк Имәслек тагъәти йәздан. Мәгасыйдин әгәр пакь сән, Әгәр йәк санда сән йәк сән, Никү мәрдан илән йәксан, Идәрсәң даимән ихсан. Зә-ник мәрдан улыр мәрд ан, – Бизәр ул җөмлә әшрардан. Егерме йәш илән артык Ула йөз еллык әгъмардан. Ки белмәз микъдарын, урнын, Борынгыйәм дәйүб, борнын Күтәреп йөрийүр къәрнин, Имәсдер фигьле әбрардан. Үзеңи даим әндәк гир, Тәкәббер әйләмә, фәккир, Шәйатин халене зәккир. Ничек мәлгунь улыбдыр ан. Нәфесеңдә исә фаслең Үз-үзең белмәгә къәсдең; Карасаң кырасың аслең, Адәм гаит идәр бер ан. Икенче аслең – нөтфә, Дөшисәр әз-сәр къөлфә. Мәкянең бәүл үзә тәлфә Хөрүҗең һәм ирер әз-ан. Дорып бәүл мәкянеңда, Һаман нөтфә зәманында, Ничекдер ошбу аненда, Тәкәббер ула чөн шәйтан?! (XVIII) Бу җиһандай гъәфләт эчендә иркән әҗәл килгәне Хәмакъәт арканын чолгап Йөгердең, дөнйаны болгап, Кил, имди ахир, эшең тап, Дөшәр сәфәр сәнең дәр-раһ! Гөнаһең күп – имәс сани: Юарга тәүбәләр къәни?! Деләрләр алмага җани, – Ки бу хиндә дәхи бу гяһ. Китәсән бер ерак юла, Азыкың вармыдыр кула? Төшәсез, халь ничек ула? Белерсең ани, и дөрлаһ! Кеме боны горур тукый, Әҗәл укы килер укый. Белерсән форсатың юкый, – Нимә алданасән, и маһ?! Иман ауәр кичәләрдә, Сәнең дикен ничәләр дә, Кичәләрдә кичәләр дә, Ки һиҗрәт берлә чук инсан. Җиһани кичәсән күфрек, Бөтек андин улып йөгрек, Сәнеңдик дәхи дә йөгрек, Кичисәр, ахры, и җан! Сәба йиле килеп һәббәт, Нә вар наим күреп һәйбәт, Бу гәз сәңа килеп нәүбәт, Ки тәнһа калма сән дәр-фан. Идеп гъәфләт шәрабен нуш, Нигәчә ятасән мәдһуш? – Күзең ач, бакыйбән күр уш: Кичеп кәрван варадыр ан. Ки булма мала бу малә, Сәне салган зәгъиф халә, Соңы хәсрәт белән налә, Ки әсыйгъ кыйлмайа, и җан! Сәнеңдик бонда күп йөгрек, Дәхи сәндин дә һиммәтрәк. Идеп һиҗрәт, улып әтрәк, Җиһани идүбән һиҗран. Җиһанда зән дә һәм ир дә – Фәнасез калмайа бер дә, Соңы – әҗсад кара йирдә – Ятисәр кийубән әкфан. Къәни ул дөнйадар анлар: Къәни әүүәлге йаранлар? Җиһандин китде, йар, анлар, – Идәрсең бу сүзә әйкан. Нә кем вар дөнйада дәри – Кирәк адәм, кирәк пәри, – Әбәд калмайа һичбери, Үлем күрмәй вә улмай фан. Къәни шаһлар, къәни ханлар? – Җиһанда ирделәр анлар, Къәмусы вирделәр җанлар, Чизи алмадылар әз-ан! Къәни ул сәййеде гъәлям? Къәни ул атамыз Адәм? Къәни Шиш, Нух һәм мадәм? – Къәмулары виребдер җан! Къәни Дауд, къәни Идрис, Къәни Хәууа, къәни Чәрҗис, – Киеп әкфан – киеп мәлбис Җиһандин китделәр, и җан! Къәни Исхак, къәни Йагъкуб? Къәни Йосыф, къәни Әййүб? Къәни Йәхйа – һәммә мәгъйүб; Җиһандин китде һәм Лөкъман. Къәни Муса, къәни Һарун? Къәни Фиргъәуен вә Къарун?! Хода күчәр кыйлып барын, Мәкянә һәрберен һиҗран!.. (XIX) Җан алынган вакыт вә әҗәл килгәне Ятыркән бонда ба-гъәфләт, Оралар чүн күсе рихләт, Качан анда вирә миһләт, Ки нәфәс алмага ул ан. Ула шадлык гъәмә тәбдил, Үкенечләр белән тәзлил, – Бәс, укы шәһадә, тәһлил, Чыкарга җан идә җәүлан. Чү, Гъәзраил кәлисәр зуд, Фөган иделә бә-фәрсуд, Фөган һич кылмайдыр суд, – Гъәҗәб гъәмдер, гъәҗәб хөсран! Һәммә кыйлмыш килә йадә, Фөган идә адәм-задә, Җәһед әйләмәдем задә, – Китәрне белмәдем бу ан. Бу сәкяратда китеп дәрман, Килә хәйлә белән шәйтан, Имана уладыр касыйд, Тәмам хәйлә идеп җәрйан. Зәһи ник, гәр иман таза, Сәлямәт килдисә җәза, Нәгъүзе биллаһ, гәр фаза, Имандин идисәр гъөрйан. Җиназә иденеп мәркәб, Ләхедкә уласыз мәҗзәб, Кереп ханәи тәнһа һәб, Калып әгъмаль илән дәр-ан. Ятыркән бәйте вәхшәтдә, Көлле җан ула хәсрәтдә. Нәгяһан, килә һәйбәтдә Ике мөнкир мәгъә-л-гъәйран. Бәркъ дикен килә йөгрер, Ауазы чү рәгъд күкрер. Сәрасимә улисәр дәр-гүр, Күрәчәк каладыр хәйран. Бу һәйбәтлек белән ду йар Ауази идә зәр дубар. Сөаль үзрә җәуаби ар, Күр ауаз ул, къәйу дастан! Бу һәйбәтлек белән баша Гакыл йар улмайа, шаша, Тәмам хәйран ула, хаша, Ходадин хаша һәр инсан. Сөалидә җәуаб эстәр, Җәуаби ба-сауаб күстәр, Вирерсәң, уласән рәстәр Боларның хәүфедин асан. Җәуаб вирсәң, мәкам ул ан Улисәр раузаи ризван; Шашасың гәр җәуабыңда, Улисәр атәши ниран. Улырсың салихе мәсгъүд, Җәуабың вирисәр сән зуд, Җинанда җайыңи нәмүд, Бу ике йар, китеп андан. Ике Мөнкир хәнүс әйләр, Мәками Хакъ шәмүс әйләр, Һаман нәүми гъәрус әйләр, Къийәмәткәчә ул инсан. Сөаль гәр улса бәдбәхтә, Җәуаб идәлмийа пөхтә, Вара кяри катигъ – сәхтә, – Вәсъфда къәсыр ирер әзһан. Болар утлыгъ гъәмүд илән, Орып тәгъзиб нәмүд илән, Һаман атәше руд илән Дулар къәбр эчидә ул ан. Тәмам къәбер ана закъәт Ауазы идә би-такъәт, Ишедә җөмлә мәхлукат, Мәгәр ки җен белән инсан. Боны парә-парә орып, Бу ике йар китә дорып – Тәмугъдин җайыны күреп, Ула таңгача дәр-хөсран. Бу нә шиддәт, бу нә хурлык? Ула көн-көн хәүеф артык, Къәбер һәм уладыр заййикъ – Кабыргасы идә хилт ан. (XX) Фәнаи дөнйа фи-ахире-з-заман вә бяла Фани бу дар йәкъин улды: Фәналеккә якын улды, Качан ахыры ин улды – Ула дөрле зоһурийат. Диләсә Хакъ бу дөнйани, Ки фани кыйлмага ани – Ула тизлек үзә фани, – Ничек әмр идә ул сәрват. Чү! Исрафил чаладыр сур, Уладыр йир вә күкләр һур, Хәлаикъ уладыр һәм бур, Уладыр көллесе әфуат. Һаман күкләр дәхи йирләр, Бозыла баля һәм зирләр, Бозылып, чү рәгъдгирләр Вирә һәйбәт үзә асуат. Җәмигъ мәхлукъ ишедеп бух, Һәммә әнфас ула мәҗрух, Һәмандәм вирисәрләр рух, Һәлякәтдә улып әлмәүт. Чү! Исрафил чала сури, Къәбердин дорасән үри; Гарасатга вара – йөри, Хисабә җөмлә мәхлукат. Хәкаикъ гъәҗз ула ул ан, Тәхайер-лә китә дәрман. Сәнеңдик гасый күбдер ан, Ула гирйан, улып сәкрат. Кяферлар әйләйүрләр закъ, Вә уйлата әгәр купсак, Ки кяшки без төраб улсак Иде, күрмәз идек хәср ат. Җәмигъ кыйлмышлар ула йад, Пошиманлар ула әфрад. Килеп хосман, деләйүб дад, Хөкемдә улалар сәрват. Кешегә гәр кеше көчи Онытмай сәндин ул сөчи. Ки ахир бер алыр үчи, Хөкемләр берлә дәр-гъәрәсат. Көн эсигъ уладыр – һәб дан, Көнәш сезгә ула – һәб дан, Тәмам ул көйдерә әбдан, Улып хәйран, китә әкъват. Кызара йир димердәк бәс, Һава кызарубән чүн мәс, Көйә кем улды мәгъзуб кәс, Хәрарәтдин идеп чәулан. Көнәшдин бу кадәр әшракъ, Улачак йир, һауа, ихракъ. Бу ихракъда бер уч туфрак Нәчек такъәт идәр бер ан? Зиба буй һәм ула качи, Һауа тәлх ула – ачи, Сабыйлар гъәзб илән сачи Агарып китәдер ул ан. Күрәчәк гъәзбилә хәшман, Идеп әфгаленә пошман, Хода чөн дустидан башка Улисәр дуст дигән дошман. Ауаз идә, ауазы – дад, Къәни Фиргъәуен вә Шәддад? Җиһани – безем ул дәйүб, Заляләт кыйлды зи-л-әутад. Къәни ул Нәмруди фәссад, Къәни Дәкъйанус гъинад, Къәни зали мөзыйль сәмүд, Кәни һәм дәхи зали гъад. Къәни «Мин!», «Мин!» дигән ханлар? Къәни дөнйауи солтанлар? – Фәсадәт кыйлдылар анлар, Гүйәки улдылар кәссад. Къәни кяфирани рузгяр, Бу көнгә кыйлдылар инкяр? – Күрең ин руз, күрен, ин кяр! Кемәдер кем аңа солтан?! Китерең ул пәлидләри, У мөнкәри гъәнидләри, Килеп йәүме вәгъидләри, Къәни Иблис, къәни шәйтан? Мәгәр Хакъ юлына баши Виреб, кем дүкәр күз йәши, Җинанә уладыр маши, Аңа рәхмәт идеп рәхман. Зобанилар ушал анда, Тәмугъ этләре һәм анда Гизә та кайсылар къәнда, Улубән сала бер ниран. Идисәр гасыйлар фөрйад Тәмам ауаз белән әфрад, Ходадин юкса гәр әмдад, Тәмугъга идисәр дәр-ан. Нидәләр, килсә ул хальдә, Күреңез, йитде бу вәгъдә. Һәзар рәхмәт ула сәгъдә, Һәзар къәһр ли-зи-тогъйан. Гъәрасатда идеп мәйдан, Күреп хәсрат, гөнаһ шәйдан, Бәс ул халь дизелә сыйрат, Бәс анда корыла мизан. (XXI) Намәләр килмәке вә хисаб улмаклыкыны бәйан идәр Намәләр вирелә кула, Кемә уңа, кемә сула, Кемә аркасыдин ула, – Кеми хәндә, кеми гирйан. Кемисенә хисаб ула, Кемә газаб, гъитаб ула. Күрепдер халеңи нәүлә, Әгәр хәйр исә ихсан. Әгәр намәң килеп уңдин – Хисаб асан ула соңдин. Вәләкин килсә сул яндин, Газаби уласән вәҗдан. Әгәр Хакъ гафу кыйлса уш, Гъитаб улса да улмаз хуш. Нәгъүз билләһи, гәр бәр-дүш Вирелерсә, газаб андан. Кеми көлә ушал халә, Кемисе әйләйүр налә, Кемисени алып шалә, Хәйадин гаркъ ула сәйлян. (XXII) Фи бәйане шәфагъәти-н-нәби салли Аллаһе гъәләйһиссәлам Нәби сәййеде гъәләм, Салатуллаһ аңа мөдам, У гәүһәр зөбдәи адәм, Шәфагъәт идәсәр ул ан. Поракъ лә биңзәйүр бәркъә, Оча гяһ гъәрбә, гяһ шәркъә, Хода әзне белән халкъә, Шәфагъәт чөн идә хиҗлян. Гъосат-ел-мөэминин анда, Мөхәммәд өммәте къәнда, Зобанилар килеп рандә, Дузахә әйдәрләр ул ан. Мөхәммәд, кем рәсүлуллаһ, Болара угърайа ул гяһ. Ала ошбу шәфагъәт хаһ Хода әзне белән дәр-ан. Поракъ илән очар ула, Керүбән гяһән бер юла, Керә гяһ уңа, гяһ сула, Бәркъ диген идә сәйран. Гъосат өммәтендин ула, Дотан нар этедин ула. Ул этнең агьзыдин кула Идүбән шәфкъәте чәндан. Мөхәммәд китәчәк гъәрбә, Идәләр шәркъ үзә зарбә, Гъосати доту чөн гөрбә, – Нәчек ул күтәрәдер муш. Боера чарийарыйна, Поракълар вирә барыйна, Зобанилар гөзарыйна Варубән уласыз дип туш. Поракъ-лән кидәләр сәйрә, Күрәчәк оралар нәгърә, Йөрәк һәм чяк ула зәһрә, Тәмам дилләр уладыр җуш. Бу халь эчрә Гъәли хәзрәт Зобаниларга ба-гайрәт. Идеп нәгърә, дота һәйбәт, Зобанилар кала мәдһуш. Килер иркән бу һәйэәтдә, Тәмам гайрәтдә – һәйбәтдә, Зобанилар бу рөэзийәтдә Кала хәйран Гъәли-л-бәтшан. Вәләкин анда күп фөссакъ, Зобанилар улубән лакъ (?), Салып гъоллар гъәля-л-әгънакъ Тәмугъга идәләр хәшан. Бу хали күрәчәк, ул шаһ Ора вә «Өммәта!» дип аһ, Йөз орып сәҗдәгә дәргяһ, Гъәрешкә башыни гъәршан. Дийә гъәрш изисе аңа: «Йа хәбиб, килеп бәңа Нә сорсаң виререм сәңа, Идүбән өммәтең бәхшан!» Бу хальдикән рәсүл-сәүчи, Зобанилар улып фәүҗи, Чыкубән йөри чүн мәүҗи, Гъоссани идибән къәмшан. (XXIII) Сыйрат кичмәклекнең бәйане будыр Ула күфрек дүзах аша, Тәмам нечкәлеге фаша, Күрәчәкдән гакыл шаша, Ки андин кичмәгә, и йар! Кичисәр бәндәгяни ник, Бәркътик, бәгъзысе йилтик, Очисар бәгъзысе җондик, Ничек йилдә идәр сәййар. Вә бәгъзы ник кичәр күфрек, Идеп тәрк, ат кеби йөгрек, Вә бәгъзы кяфери мөшрик Улып, төкдән кичәдер нар. Кичәр бәгъзы хаша-хаша, Ахыр салим кичәр аша, Чү тоу бәгъзы зәгъифләшә, Чыгалмайун дөшәр дәр-гъар. Шулар, кем кичделәр андан, Хәтәрләр кичереп җандан, Зәһи мәгьфур, ник мәрдан, Җинан эчрә идәрләр дар. Биһеште гъәдн җайини, Гизеп җәннәт сарайини, Татып нәфсе һәуаини, Сафада улалар сәййар. Дөшисәр нара күп бәндә Сыйраты кичмәк эчендә, Булышып атәшә анда, Газаби улалар дәр-хар. (XXIV) Оҗмах сыйфаты вә һәм аның әһленең әхуале Шулар кем керәләр җәннәт, Тәмам һәйбәт улып һиммәт, Ки зәррә калмайа гъилләт, Бәдәндә зәррәчә микъдар. Къас улмас дил вә дулмаз, Ки һич бәүл-гаит улмас, Зәһи дәүләтледер бу нас, Зәһи әгъзаз, зәһи әкъдар. Әбәд-бакый үлә улмас, Әләм, гъәм-гъоссалар күрмәс, Йөзидә нур улып сулмас, Тәмам рәүшан ула, и йар! Тәхетләр ләгъл илән фирүз, Килеп хурлар ула мәншүз, Җәмале чү әфтаб әфрүз Идүбән нур идә иншар. (XXV) Сыйфаты-л-җинан вә әнһарһа вә әшһарһа Һәзар хөррәм ула дилләр, Һәзар бөстан вә чүлләр, Бөтә багълар, үсә гөлләр, Зәһи әнгам, зәһи ихсан. Дивары – сим, зәр бамдин, Мөзәййән нөкърәи хамдин, Зәһи макъсуд, зәһи кямдин Идисәр яхшылар сәйран. Гъәсәлдин елгалар ака, Ки сөткә биңзәйүр – ака, Җинан әһле варып бака – Ничек ул идәдер сәйлян. Дәрәхтан бә-һәр фәрддән Бодаклари зөбәрҗәддән, Йимеше татлыдыр къәнддән, – Вәсъфда къәсыр ула әзһан. Һәзар шәһәр, һәзар мисъри, Һәзар күшәк, һәзар къәсъри, Тәмам васъфә кагыл къәсъри, – Имәс васъф итмәгә имкян. Бу – былбыл, гъәндәлибстан Вә гайре мәргый дәр-бөстан Укыйурлар һәзар дәстан, Мәкяне идү фи-л-әгъсан. Идеп сәйер, кереп багъа Күрәрсән: елгалар ага, Әбрдин йинҗүләр яга, Нәһер улып идә сәйлян. Зәһи ширин ки бу әнһар, Хосусән – хәүзәи Кәүсәр! – Йәкъин бел, эчсә аны гәр, Сусамас һәргиз ул инсан. Иляһи, безгә бер җөргъәт Насыйб кыйлгыл әз-ан ширбәт! Мөхәммәдә идеп өммәт, Алып хәмсән илән гъәтшан. Хосусән ул шәҗре туби Зәһи никя, зәһи хуби, Зәһи мөҗдә, зәһи туби, – Җиһанда кем кыйла ихсан. Мөрәссәгъ кясәи зәррин, Тәмами йинҗу-дөррин, Мөләззәз нигъмәте ширин, Китерә гъилмане вилдан, Идеп тәкйә, сонып дәстар, Тәгъамдин нә дилең эстәр: Хәрир, атлас, бенеп, ситәр, Хәрирдин ула һәм юрган. Дивары баля вә йуча, Гяһи кошлар килеп оча, Гяһи хурлар килеп коча, Зәһи хуш йар, зәһи хуш җан! (XXVI) Оҗмахда хурларның сыйфаты вә бәйане Киләдер алдына хурлар, Йөз әлуан йөзидә нурлар, Күрәчәк алә сөрерләр, Җәмагъи идүбән шәбкъән. Һәзар ак нур, һәзар рөхсар, Тәмами шәмескә охшар, Зәһи яхшы гөлстанлар, Зәһи гөл-багъ ула мөлкъән. Чү, хурлар киләчәк – дан, туш, Мөганикъ улалар бәр-душ, Зәманлар уласән мәдһуш, Кәнарендә улып согъкъән. Идеп бүсә аны һәп ир, Гъәкыйкъ дикен ора ләбләр, Өзеп шәфталу гъәбгъәбләр Бәйлә ва шәукъән, ва шәукъән! Кәнареңдә зәһи бәхтә, Бенеп тәхтә, салып тәхтә, Җәмагъе идәсән пөхтә, Улубән балядә фәүкъән. Җәмагъидә улып баля, Ула бакирә һәр халә, Мөтәххәйр-лә китеп валя, Улачан галибе шәукъән. Бенеп атлас хәрирендә, Ләгъле, җәүһәр сәрирендә, Салып хурлари зирендә, Ула худ нөтфәи дәфкъән. Күреп бонлар җәмалене, Коча-коча кәмалене, Һаман ширин золялене, Идеп нуш уладер зәукъән. Ула йөзе көнәш табан, Кирәк инсан, кирәксә җан, Әлем һич вирмәмеш бер ан, Ки сәндин әүүәлә хәлкъән. Кәнаригә салубән уш, Җәмагъи идәләр дәр-хуш, Кочубән күксене бәр-душ, Бәйлә вә гъишкъән, вә гъишкъән. Йөзидә нур ала шәгълә, Ки охшар дешләри ләгълә, Шулар берлә дөшеп шөгълә, Табар ул җайида ибкъән. (XXVII) Ходай Тәбарәкә вә Тәгъалянең дидарын мөэминләр күрмәке Улыркән гъизз илән наздан Дидари күстәрә йәздан; Җәмалинә улып нәзран, Калалар һәрбери хәйран. Бу назыйрлар дидар күрде, Һәммәсе мөэминүн ирде, Җинан эченә кем керде – Күрисәр дидари йәздан. Дилем тәсдикъ, дилем икърар Идеп белде сәни бер, бар, Рәхимеңдин өмидем вар, Газабыңдин улып тәрсан. (ХХVIII) Фи бәйане әһле-н-нар вә гъәзабәһү Шулар кем керделәр нарә, Тулашып зар үзә зарә, Булышып гъәкърәбә, марә Газаби улу бәр-ниран. Җәһәннәмдә яна әшрар, Катигъ эш-кяр, ула эш тар, Уладыр көн-бә-көн дишвар Җәһәннәмдә газаби ан. Тәмам ут эчидә көффар, Дөшеп вадилар дәр-хар, Бөйлә къәһр әйләйа къәһһар Шуңа, кем кыйлдылар тогъйан. Тышы мәхрүкъ, эче мәхзүн, Газабы уладыр әфзүн, Хосусән Иблиси мәлгунь Тәмугъдин ула дәр-зиндан. Шәраби һимһәмим мәгълүм, Сәмәрләре ула зәкъкум. Тәгъаме уладыр мәсмүм, Сийабе уладыр къәтран. Һәм утдин вадилар анда Күп ула, улмайа санда, Дөшәрсәң – чыкмага къәнда, Шәйатин-лә улып җиран! Ула аждаһалар әзърәб, Бә-туни тулы мар-гъәкърәб, Зәһәр сачып, ула әкърәб, – Газабда кем ирер дәр-ан. Болытлар килеп, ул халә, Ула хәмраи дәр-баля, «Ләгъәл-уллаһ рәхим сала, – Дийәләр, – та виреп баран». Киләчәк, ягадыр нарлар, Гъәкариб, аждаһа, марлар. Ушал мар дәхи әкътарлар Килеп чолгана бәр-гәрдан. Мөәббәд улалар анда Кяферләр җөмлә хәйранда, – Вәләкиннә әбәд калмас Мөселманлар нар эчендә! Мөселмане гасйан әз-нар Чыкасәр янубән дәр-хар, Гөнаһы нә къәдәр микъдар Вә йаки фазыль идә рәхман. (XXIX) Мөнаҗат Иляһена, ходауәндә, Деләисәр ушал бәндә: Өмидем шул ирер сәндә, Тәмугъдин саклагыл, мәннан. Иляһи, гаҗизәм, зарәм, Зәгъифәм бән, гөнаһкярәм, Нә кыйлсаң да имәс чарам: Кирәк гадел, кирәк ихсан. Халем дишвар, улып закъәт, Тәнемдә зәррә йук такъәт, Ки юктыр кыйлдыкым тагъәт, Вә ләкин әйләдем тогъйан. Уен-көлке таләб кыйлдым, Фәсадәтләри һәп кыйлдым, Ки белмәзем, гаҗәб, нулдым, Мәгәр рәхмидә ул хәннан. Тәрикъе мөстәкъим яздым, Шәйатин мәкрилән аздым, Рәхим кыйл бәңа, юкса бән Гакылдин бу заман яздым. Никүләр-лә кубар булсам, Зәһи никдер, зәһи әнгам! Вә иллә әһле тогъйан-лә Тәмугъә уласәр илзам. Зөнүбем би-хисаб, җәмед, Фирагъәт форсатым тәммәт. Китәрсәм бәйлә бән, әлбәт, Бу йөкләр берлә дәр-хәсрәт. Гөнаһы әйдәдем ифрад, Имәс имкян гъәля-т-тәгъдад. Ки сәндин юкса гәр иршад Нә кыйла бәндәи фәссад? Йа Гъәбделҗәббар, аңла: Нә әйтүрмән – аны дыңла, Билә һиммәт фута багъла, Һидайәтдин ула та ан. Нәсыйхәт әйләдем, угълан, Дилә алгыл аны, и җан! Ерак кыйл нәфсеңи бәддән Дәхи нә шәй уладыр ран. Һәуага бакыйбан күзи, Ки дотмассаң ушал сүзи, Улисәр сән кара йөзи, Доташып аташе ниран. Кяри бер тәркитер тәркин, Ки дот бәрк һида, бәркин, Китәр сәрдин шәка, сәркин Пошиманлар идеп әтъйан. Ишет ошбу нәсаихи, Дилә ал, та ки ляихи: Кыйлып гәр бу къәбаихи, Уласән соңы дәр-тогьйан. Яуыз күзне, яманларны, Сәңа дошман уланларны, Бәгъид идә Хакъ анларны, Сачубән сәна гөл-рәйхан. Һидайәт нурыны баша Вирә Хакъ хәддедин аша, Күр, анлар, гакъледин шаша, Къәмусы улубән хәйран. Нури тап, аны табани Табам дирсәң, шитаб ани, Табарсәң, дот никъаб ани, Сакыйнгыл, әйләмә гъөрйан. Сакыйн, чяк әйләмә дамен, Вәдигъә куй Хакъкә кямен. Ходай саклар, бәнем замен, Хакъкә тәслим исә, и җан! Китәр инсаф, имәс ин саф, Һәммә гомрең идеп әтляф. Газиз нәкъдең кыйлып исраф, Соңида улма дәр-гъөсран. Гаҗәб бу хиндәге ирләр Мөратиб, гъиззе дин дирләр, Гъәналыкдин дип ул ирләр Җиһани кичәләр бер ан. Димә һәр әтрафым йафигъ Улып кадрем бәнем рафигъ, Җиһан аслында юк нафигъ Дәйүсәрләр дәхи ихсан. Гаҗәб хәйрат, гаҗәб вәйа Нәзар кыйлсаң бу дөнйайа: Фәкъирә игътибар һич юк, Идәрләр гъиззәти байа. Фәкъирнең зәррә юк къәдри, Дәйү(р)ләр ля-әдәб йәд-ри, Әгәрчә вирәсән садри, Утыргай мөгътәриф җайа. Диде боны рәсүлулла Гъәләйһ куп салауатуллаһ: Фәкъирнең гъиззедин ула, Дәйүб, әлфәкъре-фәхрәна. Нәсаих әйләдем, и йар, Сәнең өчен язып әшгъар, Кабул итеп, дотып юл вар, Еракка китмәгел, найа. Нәсыйхәтләр сәңа хуб бад, Боның исмен идәрсәң йад, Атап «Рисаләи-л-иршад», Язылган ошбу дүрт пайа. Шәфгый I Сәламләр әйләдем, Шәфгый, Сәламәт итсен ул әгъля, Тулун айдик йөзең кыйлсын – Һәмишә көн-бә-көн әҗля. Бәет яздым сәлам артын, Сәнең күркәмлекнең сартын, Йаңакларың кызыл алтын Кеби итмеш ушал Мәүля. Әйа җаным, абызтаем, Кызыл йөзлек тулун аем, Сәнең өчен кышым-җәем Үтәр кайгыда һәр хәуля. Җәмал базарларын гиздем, Нәчә йирдә җәмал сиздем, Нәзар дәрйаларын гиздем – Ки сәндин тапмадым әүля. II Колак салып ишет, Шәфгый, Идәем бер хикяйәти: Сәңа гашыйк улып, Шәфгый, Идәем бер шикяйәти. Йаратыбдыр сәне ул Хакъ Кызыл йакут кеби һәм ак, Йөзеңә салды чук рәүнәкъ – Идүбән күп ригайәти. Буйыңны әйләде гөлдик, Сачеңне кыйлды сөнбелдик, Ауазың итде былбылдик– Идеп фәзъле гъинайәти. Сылу әйләде үзеңне, Тулун ай итде йөзеңне, Идеп нәргистәй, күзеңне Матур итде бигайәти. Кашыңны әйләде кара, Ачык итде ике ара, Һилялә охшатды вара – Чигелмеш биниһайәти! Ходаем әйләмеш яхши, Сәңа салмыш бөйлә нәкъши, Йөзең нурлы идеп яхши, – Үзеңдиндер бер айәти. Йөзең биңзәр тәмам айа, Күрәнләр хур дәйүб сайа, Сәңа охшашлы, әйт, кайа? – Йә кәлдең бер бидайәти? Йөзең охшар кызыл ләгълә, Йөзеңдин нур, берүк, агъла, Күрәчәк күзләрем чагъла, Көнәш кеби сөрайәти. Күзең кешегә бакылыр, Күзеңдин удлар сачылыр, Көлүбән садрем йакылыр, – Көйдерер һәм бу сагъәти! Ки ак йакут кеби балкып, Ике садрең дорыр калкып, Ки күлмәк үтәдин балкып, Нуры улыр гъәлямәти. Гъәҗәб ләтыйфәдер җисмең, Ки белмәдем нәчек исмең, Йөрәгем-бәгъреми кисдең, Ки күргәзеп җәмаләти. Билең нечкә, буең һәм төз, Тәнең саф, гүйә ки акбүз, Әгәр дирсәң дә сән бер сүз, Укыр идем йөз айәти! Гъәҗәбдер, белеңез анчә: Ләбең – ләгъел, дешең – гъөнчә, Юк ирде күрдекем бончә – Күрүбән күп кәмаләти. Үзең сылу, йөзең күркәм, Нәчә дисәм дә улыр кәм: Язарга йитмәйүр дә һәм Кәгазь, кара, мәкъаләти. Кашың кара сызылмышдыр, Дешең инҗү дезелмешдер, Йөрәк-бәгърем өзелмешдер, Гыйшык дотып сәңа къати. Сачең кара ирер төндик, Сачең ара йөзең көндик, Улып мән имди Мәҗнүндик Идеп гыйшык хийаләти. Сәнең өчен, әйа җаным, Тәнемдә калмады каным, Бетебдер дәрде-дәрманым Күрәчәк улып халәти. Әйа җаным, кызыл алмам, Ки сәндин һич күңел алмам, Барырса, гъәйрене алмам, Идеп сәңа мөлякъәти. III Йөзеңне күрәчәк, Шәфгый, Күземдин йәш улып йагъмур, Дидем: «Дөньяда вар микән Бу Шәфгыйдик сылу мәгъмур?» Дигел, Шәфгый, ничек итдем, Гыйшыкдин саргаеп бетдем, Кибеп, корып бетеп әйтдем – Тәнемдин улды ул мәһҗүр. Сүзем язылды күптөрле, Тагын да әйтәем берне: Яратмасаң да, бу серне Халыкга итмәгел мәшһүр. Делең ирер тутый гөфтә, – Гъәкыйкы дотасән шәфтә, Күрәчәк улдым ашөфтә, – Гыйшыкыңда улып мәкъһур. Әгәр улсамиде мокътад, Сурәтләр кыйлмага остад, Сурәтеңне ясатып һәфтад, Итәрдем халкъара мәншүр. Хисаблармын вәли сезне, Дәйүр күңел ки сүзене: «Ки санга сукмый бу безне», – Язарга уладыр мәгърур. Нә өчен язмаем сезни? – Сагышыңдин күңел түзми, Һәмишә өмиден өзми, Әгәрчә гыйшкыйлә мәхсүр. Йөзең охшар ки фируза, Нурың биңзәр сәнең руза, Җәмалең кем күреп уза, Уладыр шул заман мәсрүр. Серемдер сән канатымга, Кабулың юкса хатымга, Йибәргел кире катымга, – Дота күрмә идеп мәэсүр. Йөзеңезгә күзем бакды, Күземдин канлы йәш акды, Ки гыйшкың удына йакды Йөзеңездәге якты нур! IV Колак салып ишет, Шәфгый, Ки сөйләем сәңа бер дөш. Ирәм багында, имеш, сән, Ки сайрарсән улып бер кош. Сүземне сөйләем башдин, Хәбәр виреп каләм кашдин, Гашыйк улып кече йәшдин, Йөрер идем улып сәрхуш. Кырыңыздин китәр чакда, Илеңездин үтәр чакда, Илеңезгә йитәр чакда Үтә ирдем улып мәдһуш. Сагышыңда нәчә елым Үтәр ирде, и былбылым, Илеңездин иде юлым, Сәне булсам иде дип туш. Сагышым көндә тәшвишдә, Кулым вармаз иде эшкә; Кичә ятсам иде төшкә, Керәр ирдең бизәнеп хуш. Гыйшыкыңны дотып эчдә, Йокым кәлмәс иде кичдә, Дәхи көндезләрен һич дә Сагышдин улмадым мин буш. Ки бер кичен оер ирдем, Йокымда бөйлә дөш күрдем: Һауадин кош булып йөрдем – Сезгә варам, имеш, мән уш. Варам иркән очып ялгыз, Сәне эстәп, әйа мәхбүб, Юлымны язган, имешмән, Буран чыгып, улып мәхҗүб. Юлыкып бер нәчә ирләр: «Ки къәнда варасән?» – дирләр. Дидем: «Соң бу кайу йирләр? – Юлым яздым, улып һәмйуб». Берсе: «Соң, – диде бәңа, – Кайу юллар кәрәк сәңа?» Ишедәчәк идем: «Къәни Ирәм багынадыр мәнсуб. Бу Шаһбан падишаһ тагы, Моның алда Ирәм багы. Бакарсам сул белә сагый, Ирәм багы ирер мәкъруб. Күрәм ки, багы Ирәмдер, Эчидә яхшы хәрәмдер. Бизәнеш бу кадәр, имеш, Күңел яраткудик мәргъуб… ……………………………..» V ………………………… ………………………… Хисаб итдем – улдым хәйран, Әйа җаный, ки бу эшдин, Кичә ятсам, чыка белмәз Буең-төсең сәнең дөшдин. Йә сурәт кыйлгучыларга Сәнең өчен варыйм микән? – Сөеп йөргәннәрең, җаный, Китә белмәс күз алдымдин. * * * Ә(йа)………..иленең Сылу йөзлек нәзек биле, Нәтә тигермидер сәңа Сәламемне сәба йиле? Әйа………….иленең Тутыйсы, тайре былбылы, Нә ул шәгъәфең бере – Йакарсың бер генә юлы. Йараткан бер дандәй барың, Идүбән талигъә йарың; Сәнең улсын нигяһ даның, Газиз гомрең идеп тулы. VI Нәчә мәдх илә язсам да Төсең, буеңны, и Шәфгый, Гыйшыкның утына һәргиз Табалмадым дәуа(и) рәфгый. Нәчә мәдх әйләсәм бетмәс, Гакыл дәхи фәһем итмәс, Кәгазьдә һәм кара йитмәс Язарга сурәтең, Шәфгый. Йефәк сачле башыңныму, Яңы айдик кашыңныму Һәм унбишдә йәшеңнему, – Нә мәдх илә идәм рәфгый?! Ак инҗү кеби дешеңне, Сәйиз әҗнай (?) йөрешеңне, Ак алмадай ки түшеңне – Кайу берин язам, Шәфгый? Билең нәзек, буең талдый. Үзең гөлдәй, йөзең айдый, Күрәчәк сабърыми алдый, – Дәуалар итмәйүр нәфгый. Шикәр-балдик делеңнемү, Дәхи нәзек билеңнемү, Йә түшдәге генәңнемү – Кайу берин дийәм, Шәфгый?! Йөзең тулун айдый, Ике кашың ике йайдый, Сачең тарар исәң, җаный, Булыр гүйә кара рәфгый. VII Төсең-буеңны, и җаный, Кайу берин язам, җаный, Табынмасын саныңа саный (?) Сурәтеңә бакып, җаный. Кызыл алтын йаңакларың, Ләгъле-мәрҗан дудакларың. Дил алырдай кочакларың, – Кайу берсен язам, җаный! Йә оҗмах хуры идеңмү, Булып йиргә иңдеңмү? Вә йаки монда килдеңмү Ирәм багындин, и җаный? * * * Делең фәсыйх, сүзең датлу, Бәдигъә кеби сурәтлү, Җиһанда сәнди сыйфатлу Ки зиррә тапмадым сәмгый. Үзеңезә варан көндә Урамда идең ул хиндә, Күрендең капка эчендә – Нурың балка ки чү шәмгый. Догалы урынга калдың, Сылулык берлә дан салдың, Күрәннең такъәтен алдың Йөзең нурилә кил (?), мөзый. Ишеткел сүземне, йарә, Гыйшыкың – бәгъреми парә, Дәуа ит яки бер чарә, Күреп күземдәки дәмгый. VIII Сурәтеңне күреп анда Дидем: «Боның кеби къәнда?» Уяндым – дәре мандә, Тәмам күңлем идүбән җуш. Сагышында бәңа бу дәм Караңгы яктыран галәм. Бәнемдик вармы бер адәм Тәмам гомри үтән намуш? IX Бу мәхрүмлекдә куйганча Гашыйклар тыйгыны куйгыл, Сәнең кулыңдин үтәем, – Кәлеп, газиз башым йуйгыл. * * * Исем китәр сәңа, җаный, Дилең каты икән ташдый. Тәрәххем берлә бакмазсән, – гыйшыкым хәддин ашдый. * * * Ки ачыйгъланмагыл, җаный, Нәчөн хат яза дип бәңа, Әгәр белсәң иде гыйшкым, – Калдырдың шул зәман хальгә. Фәрхи I Фагыйлятен, фагыйлятен, фагыйлят, Сәңа, Фәрхи, күп сәламләр кямилят. И бәгъидә, сәне бик сәүде күңлем, Сәнең күңлеңне белмәзмен, и сеңлем! Бу еллардин мөкъәддәм – элгәредә, Мәхәббәт нар иде сән дилбәридә. Тулан айдик йөзең матур икәндер, Ике битең кояшдик нур икәндер. Кашың кара сызылган күз өстендә, Яңа айдик һавада – күк йөзендә. Ике күзем нуры, фәлянә-сөрур, Дыңла, сәба йиле хале бу торур: Сәба йиле йөрер галәмне сүтеп, Ки илдин илгә йөгрер үтеп-үтеп. Сәба йиле кәлде бәңа берзаман: Фәлян илне исеп үтдем, – дир һәм ан. Хушланып тордым, бу йилгә сүз катып, Сән җаныйны бән сорадым, туктатып. Һәм дидем: «Фәлянә – ул таң йолдызы, Нигә йоклый, ята япа-ялгызы, Кардай беләгене буйнына салып, Куш та күгерәкләрен куйнына алып? Ята ялгыз, нәчек эче пошмыйдыр? Ник мәне бергә ятырга кушмыйдыр?! Мән аны йоклатыр идем, уйнатып, Һәм сәбахда үбә-коча уйгатып; Йәш баладай йоклатырдем иркәләп, «Тор, җаный!» – дип уйгатырдем иркәләп. Күз-кашыны мәсҗедә михраб идәм, Сурәтене көзгедик мәхабб идәм! Күз карашын җан эчендә җан идәм, Шәгъләсене тән эчендә кан идәм. Китсә дә күз алдидин, дилзар идәм, Тиз килерме, ди-ди, интизар идәм. Ике кашыны ике һилял идәм, Агызларыны абе зөлял идәм!» Ишедеп бу сүзләри, сәба йиле Диде: «Сән диуанәмүсән, и тиле?!» Һәм диде: «Фәлян матурны сормагыл, Бәнем өчен бик поша, дип тормагыл. Пошмыйдыр, исенә төшерми сәне, Вардыр аның, ахры, үзгә сәүгәне. Сәүмәгәнен шундин аның беләсең: Катларына нәчә барып киләсең. Шул өзелеп варганыңда, и гъәриб, Катыңа һәп киләме бер-бер къәриб?..» Чөнки ишетдем бу йилдин бу сүзи, Биһуш улдым нәчә кичә-көндези! Китде гакълым ул заман, хәйран улып, Гүйә китде бу җиһан вәйран улып. Йөрәкемдә ут кабынгандай булып, Көстәнеп, күп егъладым, күңлем тулып. Инде нидәм, и газиз кардәшләрем? Сән җаный өчен агызган йәшләрем. Къәнда китде аһ вә аһ органларым, Бер күрергә тилмереп торганларым? Къәнда китде, җаный, егълаганларым, Бик матур дип чабыңи йайганларым? Хәсрәти әйамда үткән көнләрем, Хәсрәти әүһамда үткән төнләрем? Дәрдең уды каплаган әзманларым, Гыйшкың удында үлә язганларым?! II Фагыйлятен, фагыйлятен, фагыйлят, Сәңа, Фәрхи, күп сәламләр кямилят. Къәнда китде дәрддә үткән елларым, Сагышыңдин тапмый йөргән юлларым? Соңра: «Сәндин, дидем, и баде сәба, Тагын барсаң кире, ул Борнай таба, Илтимасым ошбу сәба йиленә: Бер хатым бар, илт сә Борнай иленә. Кандалыйдан Фәрхигә илт бу гәзид, Ул гәзидә күп сәлам булсын мәзид. Һәм дигел: «Кандалда бер мелла, фәлян, Гыйшкың илә зар булып, хәйран калан. Искә төшеп, сагыныбдыр һәм сәни, Гыйшкың илә корды-бетде һәм тәни. Кичә-көндез сагышыңдай ул торур: Күзидә йәш, дилидә Фәрхи-сөрур. Фәрхием дип анда егълап киселер, Ташлама дип егълый-егълый исерер». Җанкәем лә, аппагым ла, җанашым! Ташлама са, алтыным ла, көмешем. Сандугачым, карлыгачым, былбылым, Ташламагыл, тот са, Фәрхи, кил, кулым! Ай гынам ла, көн генәм лә, гөл генәм, Җан гынам ла, тән генәм лә, көн генәм! Җәүһәрем лә, гәүһәрем лә, нур гынам, Сәрвием лә, җәннәтем лә, хур гынам! Ташламачы, ай йөзем лә, гөл йөзем, Тыңласана, кич Ходайчөн, бер сүзем! Матурым ла, сәрвием лә, бергенәм, Ташламачы, беләсең лә, сер генәм! Гүзәлем лә, кояшым ла, күз генәм, Ташлама са, беләсең лә, сер генәм! Назигем лә, үзәгем лә, гүзәлем, – Фәрхи, айгыл, ничек итеп түзәлем?! III Фагыйлятен, фагыйлятен, фагыйлят, Сәңа, Фәрхи, күп сәламләр кямилят. Ничек итим, җаныем ла, Фәрхи лә, Сәне бик мактадылар ла мәдхилә. Кар кеби үк тәне, бик ак диделәр; Шуклыгы юк, үзе бик саф диделәр. Шуклыгы юк, ди-ди, къәтгъән кистеләр, Ничә-ничә равиләр чын диделәр. Тәрәзәдин караганда бер көне, Көн төшеп күрдем йөзеңнең күркене. Күз каравың фетнәи гошшакъ икән, Ике кашың гүя ике такъ икән. Симез икән, җанки, къәдде-къамәтең, Бер гъәҗиб-ел-мәнзар икән халәтең. Симез икән түшләрең, бик зур икән, Күкрәкләрең ак икән, пор-нур икән. Буең зифа, бик сөйкемле буласы, Симезендин бер кочакка туласы. Сурәтең күрән кеше вәхйә китәр, Гашыйк улып, алдыңда сәҗдә итәр! Һәм менә инәлдерәсең ничә ел, Гакълым алып, баша йитдең ничә юл. Бу сүзем чын, сөйләшәмен алдамый: Тәмам оныттыра яздың алламый! Көн дә сагыш, төн дә сагышың тотып, Бинамазым, бинийазым ут йотып, Аллаһ әкбәр дип әгәр каксам колак, Сурәтең күңлемә уладыр кунак! Та сәлам биргәнче, и Фәрхи-сөрур, Кан кеби буынларымда тик йөрер. Аллама баш орсам иде бу кадәр, Сәне мәңа ул бирер иде мәгәр! Сормыйсән лә, Фәрхи, үткән кичәми: Йоклыймынмы йә сагышлап кичәме? Каплап алды сагышың әүкатеми, Ник ышанмыйсән белеп бер катыми? Бер нәзардә күңлеми дар әйләдең, Бер нәзардә гыйшкыйлә зар әйләдең! Бер нәзардә күңлеми бар әйләдең, Бер нәзардә башым зәбун әйләдең. Чөнки бармам дип хәбәрең карадыр, Йөрәгемне ярадыр ла ярадыр! IV Ки бән яздым сәңа, җаный, ничә хат, Бәйан идеп нәчә хатда нәчә кат! Оемагыл эчеп гъәфләт шәраби, Заигъ үткәрмә әййаме шәбаби. И нитәем сәне хәзер бу чакда, – Сән качан ятарсың бәнем кочакда? Сафадин дөньяның зәүкъен алырсән, Гомерең үткән тоймай калырсән! Тулан айдик йөзең матур икәндер, Ике битең кояш кебек икәндер. Кашың кара сызылган күз өстендә, Яңы айдик һавада – күк өстендә. Сәба йиле йөрер галәмне гизеп, Җаныкаем, торам хәбәрең көтеп (…) V Нәчә хатлар бән җибәрдем афтаби, Әгәр җыйсам, улырды бер китаби. Гыйшыклык яшерә торган ниһанда, Мәхәббәтем чабы тулды җиһанда. Сәңа язган идем, җаный, ничә хат, Катыңа һәм дәхи бардым ничә кат. Йөредем туктамый яз да вә көз дә, Күңел чөн димәдең бер яхшы сүз дә. Бик үфкәм зур ки сән абызтутыйга, Бәне салдың гүйә дөнья утыйга. Дисән, имеш: «Сөйәр булса сорасын!» Сорасам, белмәгәндәй тик торасың. Бәңа хәсрәт өчен улмыш икәнсән, Бәңа фетнә өчен тугъмыш икәнсән. Качан җиңмәс иде кеше атасын? – Тәкәббер, кешедин көлеп ятасың! Качан вирмәз иде, кыз үзе килгәч Вирер иде, яратканыңны белгәч. Инәлдем күп, сәңа моштакъ улам дип, Аякың астында туфрак улам дип. Күрәсең, ташлыйсың күңел тышына, – Чыдам юкдыр Ходаның язмышына. Үзеңне, җаныем, бик зур күрәсең, Шуныңчөн бәне катыңдин сөрәсең. Бу инәлгәнләрем таш да белерде, Урыс кызы динен ташлап килерде. Ишетмәдең, җаным, фөрйади-зари, – Йитәр инде, инәлмәм мондан ари. Хода өчен, «Фәлянә», итмә мәэйүс, Кушылаек икәүлән, ахирәт дус! VI Килер кызлар өемезгә илемдә, Сынарга сүзне сүзләтеп телемдә. Килүбән, төшенүбән тиз сүземгә, Диярләр: «Остабикә ал үзеңгә. Укыган кызны ал! Һәм без дә надан: Вәгъәз дә сөйләр иде хәүф-риҗадан. Кил, ал бер остабикә, укыган кыз, Ки яхшы җирдә үскән һәм туган кыз. Сәңа булсын сөйәрди чын җанекә, Безә улсын кадерле остабикә!..» Диделәр: «Без ишетдек: бер матур кыз, Үзе галим, укырга бик батыр кыз. Бик инсафлы, үзе «фәлян» баласы, Гакылың җитсә, – шул кызны аласы! Әдәбле, гакылы бар, фәһме-уе, Сүзе татлыйгъ, йөзе хур, зифа буе. Үсеп җиткән яңа гына бөлүгъга, Йәш улса да, гакыл вирер олугъга. Сөйәрсәң бик, җаның фида кыйлырсың, Тоташ «җаным!» диеп нида кыйлырсың». Дидем: «Къәндин табармын? Къәнда ул йар? Сәнеңдик тигрәле килгән матур йар?» Исем китәр, тамаша бу сеңелләр, Эчемдәген тәмам белеп диделәр: «Безә сөйләр иде вәгазь-нәсыйхәт, Булыр идек аңа мөхлис, хәкыйкъәт! Сүзен тыңлап төшәр идек хозурга, Йәш булса да тотар идек лә зурга!» Сәнең гыйшкың бәне аздырды юлдин, Угырлардем сәне, гәр килсә кулдин. Болай айрым торып файда беленми, Зарардин гайре һичнәрсә күренми. Сезең нәфсең үлекме йә терекме? – Кияүсез торудан аслан ирекми! Сүзем күп ирде, гәр язсам тагын да, Туласы булды ла ике ягы да. Сәлам улсын сәңа, җаным, галәмдин, Сөеп, сурып үбә торган каләмдин. VII Сәламләр әйләдем бик күп Ки сән Фәрхи абыстайга; Догалар һәм дәхи яздым Ике бите тулан айга. Дога илә сәлам яздым, Сәлам соң һәм кәлям яздым, Гыйшык тотып үлә яздым – Ки сән Фәрхи җаныкайга. Гыйшык тотып үлә яздым… Дәхи беркөн җәвап бирдең: «Килер көз көне дә, дидең, Гәр сабрың булса бу йайга». Гаҗәб сән: ниндәй сол алган, – Ничә вәгъдәйләдең ялган, Ышанычсызлыкка калган, «Бу айга», ди-ди, ул айга. * * * Нигәчә торасың, Фәрхи, Тотып хәсъләт һәуасындан? Мәңа кил, гыйше нуш итим, Татып вәсъләт дәуасындан. Һәуаң зур тотма – сындыргыл, Ки бер җанымны тындыргыл, Кочып куйныңда кундыргыл, – Биреп вәсъләт дәуасындан. Егетлек китәдер фәүри, Йилә бирмә гъәзиз дәүри, Ки итмә үзеңә җәүри, Тотып фәсъләт һәуасындан. Бу юкны көтмәк илә сән, И Фәрхи, нури дидәсәң, Гомерең заигъ итәсән, Тотып гъәфләт дәуасындан! * * * Бу сүзләрне белим дисәң, Табарсың – эзлә биш катдан! Әгәр бер катлә тапмасаң, Табарсың – эзлә биш катдан! Тутаңны карасы ирде, Кем ул да ярасы ирде, «Кияүгә барасы иде!» – Дәйүб үткәрде әүкъатдән. Сылу йәш чаклары үтде, Йөзенең рәүнәкъе китде, Къарыйды – ничәгә йитде, – Кияүсез янды хиркъәтдән. Сәне дә, Фәрхи, бер йиргә, Шул ук безем кеби иргә Йәрәшерләр, мәгәр бергә Табылмаслар ла фиркъәтдән. * * * Имиләрең зур икәндер, Тотарга кыздым, и җана! Дәуа булмасмы дип янган, Көеп беткән зәгыйфь җана. Бу сүзне димәгел, сакыйн, Бу шигырь булса да – ялкын, Эчең, шәт, әллә бик салкын, Суык боз кебидер, – сана. Эчем-тышым түгел салкын, Эчемдә янадыр ялкын, Әгәр күрсәң иде хәркъын, Күкертдик тоташып яна! * * * Әйа җаным, ике күзем, Ул утдин мәни йолсана! Торып көзгетик алдымда, Гомерлек йар булсана! * * * Гомер буенда бер генә: «Исәнме, җанкәем!» – дәйүб, Күрешербез микән бергә, Кочып алып, кысып, сөеп?! VIII Агач башындагы кошны Минеке дип әйтеп булмас, Очып китсә япан җирдән – Тотыйм дисәң – тотып булмас. Алырмын дәйүбән көзгә, Бән алдансам да бу сүзгә, Алып та куйса бер үзгә, Гомергә онытып булмас. Хурелгъәйн сыйфатлы дип, Матур да яхшы затлы дип, – Шикәр дә, бал да татлы дип, Ки бармакны йотып булмас. Дисәң: «Бармамын, инәлмә, Йөремә, басма, юнәлмә, Үзең дә гомре кинәнмә!» – Күп инәлеп тә хуб булмас. * * * Җәмал ләүхендә нәкъешең Язылды охшатып айа, Төсең-буеңны мәдехләп Язылды ошбу дүрт пайа. Ки сән «фәлян» абыстайа Кеше ни гашыйк улмайа? И яндырдың да көйдердең, Сөйдердең гъайәтин-гъайа! Йә оҗмах хуры ирдеңме, Бу көн иңдеңме дөнйайа? Йә Ирәм багыдин тугып, Үсеп килдеңме бу җайа? Канат җәеп сыйпандыңмы, Бу гөлләрне сачып йирә? Йөзеңнең нуры дип ачып Төшердеңме матур җайа? * * * Һәуаны югары дотып, Мөкъәддәрдин узып булмас, Егылып бәддога кыйлсам, Бигүк барган җирең уңмас. Әгәр бәңа язылган сән, Аны һәрдәм бозып булмас, Әгәр бәңа кәлер булсаң, Бәнем бу күңелем тулмас. Әгәр бәңа кәлер булсаң, Үзең бетеп, йөзең сулмас, Йөрегел дөнйаны гизеп, – Бәнем кеби бере булмас! * * * Сәнең йөзеңне күрүбән, Ки саргаймыш нәчә йөзләр! Сәне күреп, тоташ егълап Харап булды нәчә күзләр! Аларның сил силәсенә Тоташып, дезелеп безләр, Шулар кеби хараб улып, Ки мәкъһүр әйләдең безләр. * * * Болай каһәр итеп безә, Ничек җитәр догаң күгә? Бу кадәр түгелгән йәшләр, Күрермез, башыңа җитә. Болай къәһр әйләгән мәнләр Гидай егеткә күп китә, – Фәкъир-фокъра, талиб-толабә Догасы анлара җитә. Болай къәһр итмәгә, җаным, Кызынма, һич сүзең әймә. Ходаның ләгънәтен алып, Тәкәббер сүзләрең димә! * * * Тәкәббер улубән шәйтан, Аны рәдд әйләде сөбхан, Үкенде, бәс, аңа Иблис, Ки файда улмады һәр ан. Үкенгән чакда әйтерсең Гомер үткәнгә бушындан: «Сафалар сөрәсем икән Җиһанның гъише-нушындан!» Көенгән чакда әйтерсең, Күңел кайнаса җушындан: «Сафа ник сөрмәдем икән Егетлек вакты хушындан?» Ки әйтерсең бу «фәлян» гә, Белерсең булса һушындан: «Бу бәнем файдама икән, Дәйүбән, санса кушындан». Буш үткәрмә ки йәш гомрең! Киредән бер гырушындан Мең алтынга да бирмәсләр, Алыр идең фөрушындан! * * * Ике ел торды бу күңлем, Чыкармый гыйшык разындан. Өченче елны чыкардым, Чыкардым сабрым азындан. Сәңа хат идәче колны Ки җасус багълады юлны, Ки күрдем күп кыенлыкны Башымда һушым азындан. * * * Җанымның эченә генә Куяр идем, сыярмусән? Шулай тилмертебүк әллә Бәнем җаным кыярмусән?! Дисәнә: ни ката калдың? Йә таш күңелле йармусән? И билләһи, и валлаһи, Нидән үк бәңа вармыйсән?! Мәгъшукнамә Хәмед берлән бән агъладым Ходага, Салауатым Мөхәммәд Мостафага. Әйа гариф, ишет бәндин гаҗәб сүз, Тәхәммелдә булып сән һәм аңа түз. Үз исмемне йад итсәм гайбәт улыр, Укыгыл сән – сәңа да гыйбрәт улыр. Йа гариф, бән сәңа үз исмемне йад итсәм, сән бәнем гайбәтемә дөшеп гөнаһкяр булырсән дәйүб, үз исмемне йад итмәдем. Бу – мәгъшук әүвәл зыйафәтдер, ахыры рийазәтдер: тынычсыз гомер кичермәккә сәбәб булгучыдыр. Нә кадәр иҗтиһад итдем – булмады, бу эш булмаска сәбәбдер. Тәмм. I Бу эшләр булды һәм бәнем үземдин, Гакылың булса аңлагыл сүземдин. Фәлян къәрйәдә бер имам идем, Бу гыйшык булмаса, бән әман идем. Әлиф-би берлән бән яздым мисален, Укыгыл сән, белерсең һәм хисабын. Әйа гариф, Ходадин нөсърәт эстә, Догаң берлә имин булсакчы без дә. Бу бабда бер гаҗәб мәгънә дәйүл; Бераз мөнча гаҗәб сүз әйделенде. Бу мәгъшукның башы хәер икәндер, Карап торсаң, соңы сәер икәндер. Бу сүзләрне күреп сән азмайасән, Үзең төшмәс чокырны казмайасән. Бу гыйшыклар күренәдер җаныңтик, Бу дөнйада сарыф булган малыңтик. Бу мәгъшуклар һәм үзеңә булыртик, Йөрерсән һәм ит эстәгән мышыктик. Талиб куркъмайдыр мәгъшук халедин, Аерылса да ул газиз җаныдин. Таҗ улса башына, белмәз үзене – Гыйшыклыкдин диуана әйләр үзене. Сәна берлән башладым бу китабны, Гыйшык тагъ булыр – белгел хисабны. Чыдап булмас бу гыйшыклык эшенә, Теле һәм кулы вармаздыр эшенә. Бу – кызларның мәхәббәте хәйадыр, Аның бәгъзыләре булыр рыйадыр. Аның эстәгәне – бер кыз баладыр, Карап торсаң, аның күңле – даладыр. Әйа гариф, бу мәгъшукка күренмә, Кара елан кеби сән һәм үрелмә. Хәрҗем күп дәйүб сән ормагыл лаф, Тәмам булмас мәгъшук – кәлтер инсаф. Гаеп итмә укымакдин бу сүзгә, Гаеп итеп ки, зинһар, орма йөзгә. Сәңа яздым бу мәгъшук сыйфатыдин, Ки, зинһар, саклана күр афәтедин! Дучар булдым бу мәгъшукның эшинә, Нәсыйхәтдер боны укыган кешигә. Бу эшне кыйлганым бәнем үземдин, Бу мәгъшукның ахыры бер үлемдин. Агач шартласа, аны сынды дип бел, Хилаф сүз булса, адәм үлде дип бел. Тамаша әйләмә, гариф, үзеңне, Хатитмәгел бәнем әйткән сүземне. Тиешсез урынга сүзеңне катма, Газиз гомрең юк эш берлән озатма. Хараб булып гыйшык утындин уздым, Янар утда тәхәммеллек лә түздем. Дәмең булса бу гыйшыклык халендин, Аерылып калырсың һәм малыңдин. Зале нөктә кеби булыр бу күз дә, Гаҗәб мәгънә булыр, белгел, бу сүздә: Зыйафәтдә булыр гыйшык бу көндә, Рийазәтдә булырсың ахырында! Бу дөхтәрләр даим күрер күзендә, Нә сүзләсәм, ки улды ул сүземдә. Гъәрибмен, бер герифтармын бу хальгә, Нә кадәр эстәйүб булмады әлдә. Карый-карый бу дөхтәрнең йөзенә, Гыйшык булып киләлмадым үземә. Рәхим сән, дип мөнаҗатем Ходага, Килеп төштем бәла берлән казага. Ләбем кибде теләк теләп Иляһым, Герифтар булганым – күпдер гөнаһым. Бәңа булган гыйшыклык халене бел, Әман булса иде дип, бер дога кыйл. Нурым китде күземдә, әлдә халем, Бу гыйшык дип ни калды тәндә җаным. Варып идем бу дөхтәрнең үзигә, Даим дөшәр иде күзем йөзигә. Сәнең гомрең ки үтмәсен гыйшыктик, Ки сычкан саклайа торган мышыктик. Бу гыйшыклыкны сән алма үзеңә, Ки әйтерләр диуана дип үзеңә. Сабырлык берлән әйтәлем сүземдин, Бу гыйшыклык бәнем үтде үземдин. Зарар күреп бу гыйшыклык халендин, Каза булды бәнем тапкан малымдин. Тагъ таштик булып йөрер үзеңдә, Ки саргайтыр, нурың калмас йөзеңдә. Заһир булмас бу гыйшыклык эшедин, Ки күрмәдем тәмам булган кешедин. Гарык булдым бу гыйшык җәфасына, Даим дөшеп бу дөнья хәфасына. Һәляк булам дәйүб бән куркарыммын, Боның ахрысыны бән үртәреммен. Лям-әлифдик кашың-күзең үзеңдә, Нә кадәр булса да булмас үземдә. Ябышыпмын бер хөрмә агачыйга, Коругъ калдым бу дөхтәр калачыйга. Йөзен күреп, сәңа күзем чагылды, Бу гыйшыклык бәнем башдин агылды. Әйа гариф, ачып кара күзеңне, Бән әйтәем, ки тыңлагыл сүземне. Бу гыйшыклык бу дөньяда ямандыр, Күңелдә булмаса ул эш – әмандыр. Гыйшык дучар булса кит сән алып баш, Күтәреп йөрмәгел тагъдин агыр таш. Ки, зинһар, көлмәгел әйткән сүземдин, Герифтар булсаң күрерсең үзеңдин! Ки, зинһар, кыйлмагыл гыйшыклык эшне, Бу гыйшыклык тәмам кыйлмас эшене. Бу гыйшыклык диуана итәр кешене, Ахырында тәмам итмәс эшене. Йимәк-эчмәкдин ул үртәр кешене, Онытыр ул эшене һәм ашыны. Җылап әйтсә, сәнең күңелең каладыр, Яман кызлар нә эстәсә – аладыр! Сәнең күңлең болай торсаң – әмандыр, Гыйшык бабына керсәң, эш ямандыр. Әгәр белсәң мәхәббәтлек атыни, Кеше әйтсен, әйа, сәнең йадыңни. Кечек кыйлмас ки ул вакыт үзене, Әгәр белсәң мәхәббәтлек сүзене. Сәне сөйәм дибүк әйтмә үзең дә, Нә кадәр булса да тормас сүзендә! Дәлил тапсак, әйа гариф, алырсың, Гашыйк булып, бәлки, коругъ калырсыз. Зәһәр кызларга угърама үзең дә, Нә булса файда булмасдыр үзеңдә. Гыйшыклык мисаледер яхшы гөлдер, Алалмасаң, ахыры – бер үлемдер. Бу сүз бәнем каләмдә, күздә – йәшем, Бу мәгъшуктан хараб булды бу башым. Фәлян кыз дип танымаенча йөрмә, Кеше йөри дибүк сән һич тә көлмә. Рийазәтдә булып яхшы алырсың, Әйа гариф, бәлки, коругь калырсың. Әйа гариф, язаем бер хикяйәт, Хәлаикъ кыйлмасын безне шикяйәт. Тәммәт тәмм. II Имди бер дөхтәргә гашыйк булып, сүзне алмаганы өчен интизар булып, бу шигырьләрне әйткәнемдер. Сүземне сүзләем башдин, Хәбәр бирәм каләм кашдин; Гашыйк булдым кече йәшдин, – Йөрер идем сәне уйлап. Сәба йиле исәр булса Түгәлбай атлыгъ илләрдән, Хәбәр бир Фатыйма атлыгъ Сылу кыз – нечкә билләрдән. Бигүк исән тора микән, Нә хальдә ултыра икән? Бәне бер-бер сорай микән, Йөретеп сүзне телләрдә? Бу үткән җәйдә, бу кышда, Җанашым – җанки җанашда, Нә хисабда, нә сагышда Тора микән бу хальләрдә? Нәсыйхәтдер сүзем, уйла: Җәмалең кадрене җуйма, Наданларга буең сонма – Гомреңне бирмә җилләргә. Бу кадәр сән катып каның, Нәчек түзә сәнең җаның? Сылу чагың, матур даның Йәйелеп беткән илләрдә. Ирәм багындамы үстең? – Йөрәгем бәгърене кисдең; Сәба йиле кеби исдең Ки сәхраларда, илләрдә! Сән әллә әйтә торгансың, Моңа һич йар табылмас дип, Үземез күк берәү булыр, – Вә илля мәгъшукым сәндер! Ки ак йакут кеби балкып, Ике садрең тора калкып, Ки күлмәк уртадин балкып, Нуры тигәр гъәлямәти. Әйа җаным, кызыл алмам, Ки сәндин гъәйрене алмам; Нәсыйб булса, сәне алам, – Килермүсән бәңа, җаный? Сәламләр әйләдем, җаный, Сәламәт итсен ул әгъля, Тулан айтик йөзең кыйлсун Һәмишә көн-бәкөн әҗля. Бәет яздым сәнең артын, Сәнең күркәмлегең сартын, Йәңакларың кызыл алтын – Ушал кыйлмыш сәне мәүля! Сәңа, җаный, дәгъүәт итдем, Дәгъүәт илән сәлам итдем, Сәламләр соңра, җанашым, Ки серләрдин бәйан итдем. Бәнем урамга чыкмакым, Сәнең бәңа да бакмакың, Сәнең илән сөйләшмәкем Күңелләрем була, җаный. Әйа җаным, чибәрем лә, Әйа җаным, сөйәмен лә, Ки белмәймен нидәрем лә, – Сагышымдин мөдам итдем! Каракаш сән, кара керлек, Сәне шундин карап күрдек, Күңелләргә ярар күрдек, – Ки бән улдым сәңа гашыйк! Җаным, дидем, җаным, сәне, Җаным күек сәүдем сәне, Бәңа йар улмасаң, җаный, Мәүляйә салдым бән сәне. И алтыным, бәйан әйлә, Сүзем кабул итәрмүсән? Шулай тилмертебүк бәне Бүтән йарга китәрмүсән?! Җәфаны чикмәйән гашыйк Сафаның кадрене белмәз, Мәхәббәт бер бәлядер кем, Герифтар улмайан белмәз. Гыйшык-мәгъшук и зар улыр, Моңаеп интизар улыр, Җанашым, дип бизәр улыр Икесе ике илләрдә. Сылу әйләде үзеңне, Итеп нәркистәй күзеңне, Тулан ай итде йөзеңне – Матур итде бигайәти! Кашыңны әйләде кара, Ачык итде ике ара, Һилялә охшашы вара Чигелмеш, и ниһайәти. Кашыңданму, күзеңдәнмү Сийакың кыйлды диуана, Җиһанга килгәне варму Сәнеңтик матур кыз бала?! Кашың кара сызылмышдыр, Дешең – йенҗү дезелмешдер, Йөрәк-бәгърем өзелмешдер Сәнең өчен, әйа җаный! Ки ак йакут икән ирнең, Дөшемдә агъзыма тирдең, Гяһи сурып үбәр идем, Гяһи бән тотубән әшуак. Сөеп күңлем дә бизалмый, Гыйшкың берлән түзалмый, Өмидемне өзә алмый – Алай да күп чыдам итдем! Бәнем үз ихтийарым, дип, Теләсәм кемгә варам, дип, Мажик булса да йарым, дип, Солан тауы көтә күрмә. Әйа җаным, кызыл алма, Ки бәндин гайрегә варма; Сәнең күек матур йарны Качан нәсыйб итәр Алла?! Килә белмәсәң, и җаный, Бәнемтик мелла гашыйкка, Китәрсән кем нәҗасәткә, Дөшеп бер сасы мажикка. Намаздыр каты бизгәне, Эшендин белмәс үзгәне; Намаз дәйүб тә сүзләми – Тоташ ук вара йазыкка. Намаз сүзен дийә белмәс, Дине өчен көйә белмәс, Җанашым, дип, сөйә белмәс – Барырсән шундый фасикъка. Балаң булыр – туар азгын, Атадин улмайа бозгын, Ки козгындин туар козгын, Ки каргадин туар карга. Атасыдик фасикъ улып, Бу дөньяга гашыйк булып, Нәселләре мажик улып, Куар дөнья гакыл тарга. Җанкәй, җанашым, дибүк, Иләс-миләс итә күрмә, Шулай тилмертебүк бәне, Бүтән йарга китә күрмә! Тәмм. III Имди галимә кызлар наданларга мәгъшук улмакындин бу шигырьләрне әйткәнемдер. Наданга вармаңыз, кызлар, Бу сүзем тыңлаңыз, зинһар, Галим булса да йарыңыз, – Моны фәһем итсәнә, җаный! Ки бән әйтәм сәңа уйлап, Ишетеп китмәгел буйлап, Соңында карагыл уйлап, – Моны фәһем итсәнә, җаный! Наданларга күңел салма, Аның сүзене дә алма; Гомерлек хәсрәтә калма, – Моны фәһем итсәнә, җаный! Наданларның эше хали, Беләмсең, җанашым, ани? Кызыкма, булса да мали, – Моны фәһем итсәнә, җаный! Наданларның эше хараб, (Күрерсән мисален караб, Би-бисмилла эчәр ул аб, – Моны фәһем итсәнә, җаный! Надан белмәс сүзнең кадрен, Килеп тотса сәнең садрең, Китеп барыр сәнең кадрең, – Моны фәһем итсәнә, җаный! Надан дигән үзен белмәс, Сүзеңә илтифат кыйлмас, Сәнең кадреңне ул белмәс, – Моны фәһем итсәнә, җаный! Надан дигән торыр катып, Башыны артына атып, Сүз әйтсәң, ул торыр катып, – Моны фәһем итсәнә, җаный! Наданлар керсә куйныңа, Кулын сала ул муйныңа, Ки өзми ул боны куймый ла, – Моны фәһем итсәнә, җаный! Надан, дигән, яманлардан, Була күрмә ки анлардан, Ки кадрең китмәсен андан, – Моны фәһем итсәнә, җаный! Наданның күп сүзен тыңла, Галимнең бер сүзен аңла, Җанашым әйтәем, аңла! – Моны фәһем итсәнә, җаный! Наданларның чабатасын, Кагып, сән мичкә атасын, Кичен куйнында ятасың, – Моны фәһем итсәнә, җаный! Наданларның хикяйатен, Сәңа яздым мөнаҗатен, Надан (да) булса хаҗәтең, – Моны фәһем итсәнә, җаный! Надан булса йарың, җаный, Нәчек итеп сөйәсең ани? Надан дигән булыр дани, – Моны фәһем итсәнә, җаный! Сәлам яздым сәңа, җаный, Нәчек дип беләсең ани? «Мөхәммәдия» көе берлән Укып карасана, җаный! Тәмм. IV Имди гадәтсез наданларның гадәтенә бәйан идәр. Бер мажик торыпдыр таң беленгәч, Барып кермеш бер өйгә төтен күргәч. Барып керде ул мажик, сәлам вирде, Ике мелла чәй эчә – аны күрде. Торыр патнуста чәйнек-чәшкеләре, Аңа дөште мажикның чәшмеләре. Диде мажик: «Бу нәдер, әйтсәңез лә, Боның нә идекен белгертсәңез лә!» Диде мелла: «Боның исме самавар, Боны эчкән кеше булыр сәнавар». Самаварга мажик ул орыныпдыр, Кара, уты эчендә күренепдер! Орынгачтан мажикның кулы пешде, Яман булып мажикның кулы шешде. Мажик күрде самаварның буыны, Табалмады эчендәге суыны. Чинаякка мелла чәй ясап бирде; Мелла эчкәнене һәм чәшем кыйлды. Чинаякны мажик учлап тотыпдыр, Суык су дип, аны голт-голт йотыпдыр. Моны эчкәч, мажикның агъзы көйде: «Ходауәндәм, бу ниндәй агу?!» – диде. Агъзы кулындин яман пешепдер, Ике мелла тибешеп көлешендер. Теләсәңез боны хасыйл итмәк: «Боны эчкәнчә аша өч телем икмәк». Агъзы пешкәч, мажик катигъ уынды, Чәй эчмәкдән аның күңле суынды. Мажик бу эшләренә аһ итде, Икмәк, тоз ашаганын йад итде. Мажик әйтде: «Бу эшдин үлмәсәм дә, Үкенмәмен гомерем күрмәсәм дә!» Тәммәт тәмам. V Имди галимләрнең кадерен наданлар белмәгәне өчен, бу шигырьләрне әйткәнемдер. Галимләрнең хикяйатен, Сәңа яздым мөнаҗатен; «Надан да булса хаҗәтең», – Дәйүб яздым, абыстай ла. Галим куркар хийанәтдән, Кеше сүзләр хикяйатдән, Язар хаҗәт мөнаҗатдән, – Ишетсәнә, абыстай ла! Галим сүзләр сүзен белеп, Бу мәгъшукдин хәбәр сизеп, Наданлардин өмид өзеп, – Дәйүб яздым, абыстай ла. Галим куркар хийанәтдән, Даим булыр әманәтдән, Гашыйк булыр бигайәтдән, – Белеп сүзләр, абыстай ла. Галим улса итагъәтдә, Даим улса мөнаҗатдә, Ирешсә ул бу хаҗәткә, – Була торган, абыстай ла. Надан намазыны үртәр, Гъәед көнләренә йитәр, Аны әҗәл кеби көтәр, – Гадәте шул, абыстай ла. Наданларның күзе төтен, Дине һәм улмайа бөтен, Үзенә бер тауып хөкем Йөри торган, абыстай ла. Надан сүзләр сүзен тапмас, Ки яхшыга сүзен катмас, Качар йирләрене тапмас, – Галим күрсә, абыстай ла. Надан аякыны йөртер, Ки баскан йирләрен кортыр, Галим күрсә, сүзен онтыр, – Ки куркудан, абыстай ла. * * * Ашар торма белән икмәк, Үзе һәм ултырыр ипләп, Дога кыйлмай китә читләп, – Нәсәб шулдыр, абыстай ла. Суган, икмәк ашар үзи, Ашарда сүзләшер сүзи, Гадәтсез буладыр үзи, – Нәчек сәүдең, абыстай ла?! Суган, икмәк төеп эчкә, Алыр сулуыны көчкә; Иртә китсә калыр кичкә, – Гадәте шул, абыстай ла. Шул ук, җаным, канатымга, Кабулым юк сыйхатемә, Йибәргел кире катыма, – Тота күрмә, абыстай ла. Мәхәббәт булып үземә, Күрендең, җаный, күземә, Инансанә бу сүземә, – Чын әйтермен, абыстай ла! Тәмм. VI Имди бу дөхтәргә үземдән бер шигырь әйткәнемдер. Вәззоханың әфтабидыр Ак йөзеңнең талгъәте, Хәстә җаныма шифадыр Ләбләреңнең ширбәте. И гүзәлем, егъламагыл, Бу гъәмеңә сән җәзил, Эш Ходадин, гъәм җөдадин – Фасбир ул съәбран җәмил! Күрдекем сагъәт җиһанда: Китде зольмәт – килде нур, Йә кояш сән, йаки ай сән, Йаки җәннәт эчрә хур. Үзең былбыл, сүзең ширин, Шәмси талигъдер йөзең, Нәзар улса, шул кояштик Талдырыр ике күзең. Җатка куйма мәйелеңи, Куйсаң күрерсән вәйлеңи, Сакла, җаным, гъәйреләрдин Садрең илә зәйлеңи. Күл төбендә күп камышның Аслы бердер, нәсле бер, Бәгъзысендин къәнд алырлар, Бәгъзысендин – бурийа. Һәм ушандак адәминең Аслы бердер, нәсле бер, Бәгъзысе баш агърыкыдыр, Бәгъзы – күзгә тутыйа. Тәмм. VII Имди ахырында мәгъшук дөхтәремә бу шигырьләрне әйткәнемдер. Бисмилла дип ки башладым кәлямем, Хуш улсачы бәнем язган сәламем. Хода нөсърәт бу көн вирсәйе безгә, Каләм тотып сәлам язсайы сезгә. Сәнең гыйшкың бу көн бәнем үземдә, Белермүсән мисальләрен сүземдә? Җанашым, күңлеңи тотмагыл үзгә, Белеп яздым, гаеп итмә бу сүзгә. Язаем бән сәңа, җаный, сәламләр, Китәрмү дип күңелемдин бу гъәмләр. Ки кяшки күрмәсәм иде йөзеңне, Янар утка салырмиде үземне? Ки кяшки дөньяга килмәгәй идең, Бу гыйшык җәфасын күрмәгәй идем. Ки һәркемнең мәгъшукда эше бар, Сүзен белмәс ки – белмәгәнләре бар. Хата булган дәйүб сүзне төзәтмә, Надан берлән газиз гомрең озатма. Сәлам яздым сәңа, җаный, кауышмак, Очрашып бер аулакда сөйләшмәк. Сәлам яздым сәңа, җаный, каләм каш, Бу серемне кешийә әйләмә фаш. Сүзем бетде сәңа, җаный, йитәрмү? Бу хат берлән арада сүз бетәрмү? Бу хат берлән белермүсән хәлемне? Сәнең куйныңда алса иде җанымны! Сәбәб берлән кәлеп дөштем илеңә, Күзем дөшде сәнең нурлы йөзеңә. Җанашым, белмисең сагынганымны, Сәнең өчен күз-йәш агызганымны! Сәне, җаным, сөйгәнем фашә чыкды, Гыйшык уты ки хәддин аша чыкды. Кара кашым, кара күзем, сөчек тел, Бу гыйшыкдин бәне сән үлде дип бел. Сәнең җаның бәне хәйран итәдер, Гакылларым бу башымдин китәдер. Күреп, җаный, сәнең зифа буеңны, Белалмадым вәликән һәм уеңны. Әгәр белсәм иде, җаным, уеңны, Тәүә суеп итәр идем туеңны! Абау Алла, йөрәгем янды, нишлим? Ки көндин көн зийадә артды гыйшкым. Сәне уйлап йөрәккә ут тоташды, Гыйшык уты янудин хәддин ашды. Сәңа кыйлдым, җаный, фөрйаде зари, Йитәр инде, җалынмам мондин ари. Бу җалынуны бер таш да белер иде, Берәү белсә, кызганып килер иде. Ходаем язса иде, күрсәм иде, Сәнед гөлтик йөзеңдин үпсәм иде. Сәне сөйәм ике күзем нурытик, Күренәсең бәңа оҗмах хурытик. Сәне күрдекдә дидем: «Бәрәкалла!» – Хәтәрләрдин сәне сакласын Алла. Сәнең дәрдең бәңа дәрмандин артык, Сәңа йар булганым солтандин артык! Бу илдә бер имам булганымдин, Сезә яздым үзем хур булганымдин. Яза-яза ки бетде күздә йәшем, Ахырында хараб булды бу башым. Нә булса да, хата юкдыр сүземдә, Гомерлек хәсрәтә калдым үзем дә! Бу алтыным, көмешем инде къәни? Сарыф кыйлдым бари – ул булды фани! Зыйафәт дип йөгердем – улды сәйран, Ахырында ки булды бәңа хөсран. Әйа гариф, ки белсәңче халемне, Бирер идең үзең газиз җаныңны! VIII Имди назланган кызлардан әйтелгән шигырьләре Чүсәнә, абзый, чүсәнә, Кысыбрак яхшы сөйсәнә, Сөйгәчтин күңелем үсә лә, – Дәйүб уйнар күшки кызлар. Чү, абзый, тимә имигә, – Имием сәңа тими лә! Тигәчтин къәдре кими лә, – Дәйүб уйнар күшки кызлар. Чү, абзый, шаярып ятма, Бунъларыңны катырма, – Уңайсыз булыр ятарга, – Дәйүб уйнар күшки кызлар. Моны язды ки бер талиб, Укыган улмасын галиб, Соңра булмасын гаиб, – Мәгъшукымдин җөда булдым! Тәммәт тәмм. Сахибҗәмал I Сәңа, җаным, дога итдем, Дога илә сәлам әйтдем, Сәламләрнең соңы, җанкәм, Язып гозре кәлям итдем. Сахибҗәмал, чибәрем лә, И матурым, сөйәрем лә, И белмәдем нидәрем лә, Сагышыңны мөдам итдем. Сөеп күңлем дә бизә алмай, Гыйшкың берлә түзә алмай, Өмидемне өзә алмай, Ике-өч ел чыдам итдем. Болай торганча тик качып, Күренгел бер күңел ачып, Агыздин йенҗүләр сачып, Сөйләш дәйү бәйан итдем. Гүзәл сән алтын алмадый, Җәмалең күңлем алдадый, Түзәр халем дә калмадый, – Алай да күп чыдам итдем! II Сәнеңдик сылу йарлар да, Зифа буй, нечкә билләр дә, И алтыным, таба алмадым Шәһәрдә, һич тә илләрдә. Сәүекле булып үземә, Күрендең, җанки, күземә; Инан, билләһи, сүземә, Дәгелдер «къаль вә къилләрдә». Гүзәлсән бик – Парауда бер, Күңелләргә ярауда бер, Матурсән – күз карауда бер, Дәхи сөйләргә телләрдә. Ирәм багындамы үсдең? – Йөрәгем бәгърене кисдең; Сәба йиле кеби исдең Ки сахраларда, чүлләрдә! Мәхәббәтең лә дәрдеңдин, Сәнеңчөн сәнең артыңдин Парау иленә бардым мин, Елап-сыктап сәбилләрдә. Бу кадәрлү катып каның, Ни хальгә түзәдер җаның? Сылу чабың, матур даның Җәелеп беткән илләрдә. Сәне бик каты сөйгәнем, Гыйшкың берлә көйгәнем, Ни язганым, ни дигәнем – Җәелеп беткән илләрдә. Сәңа бу күңлем азганы, Кулым һәм хатны язганы, Кыямәткәчә – әзманый Кала сөйләргә телләрдә. Череп бетсә дә һәм җисмең, Сахибҗәмал дәйүб исмең, Сылу чабың, матур исмең Кала сөйләргә телләрдә. Ышанмыйсың бәңа сән, шук: Бери гашыйк, бери мәгъшук, Кылышып вәгъдәи мәүсукъ, Сагынышадыр илләрдә. Гашыйк мәгъшукъа зар булып, Моңайып, интизар булып, Җанашым, ди-ди, зар булып, Икесе ике илләрдә. Бу үткән йайдә, бу кышда, Җаныем-җанки, җанаш да, Ни хисабда, ни сагышда Тора икән ул илләрдә? Нәсыйхәтдер сүзем, уйла: Җәмалең кадрене җуйма, Надан иргә барып, койма Газиз гомреңне йилләрдә! III Килә белмәсәң, и җанкәм, Бәнемдик мелла гашыйкка, Барырсың к…е юмаган Надан бер кара мажикка. Намаздин каты бизгәне, Эшендин белмәс үзгәне, Иман дәйүб дә сүзләми – Тотошлай бара йазыкка. Иман сүзен дийә белмәс, Дине сартын көйә белмәс; Бикәч диеп сөя белмәс – Барырсың андый фасикъка. Йөрер көндез катып, калҗып, Эшен эшләп орып-йәнчеп, Кичен ятар сасып, тынчып, Нәҗес, ус…к, катып б…кка. Бу дөньяның эше сартын, Ябыгып беткәне сартын, Йокысы булмаган йартын Баралмыйдыр ла гашыйкка. Эш эшләп унике аең, Гомер буең, кышын-йайен, Сызып бетеп йөрәк маең, Каның да калмый кашыкка. Кыекча башыңа чорнап, Урырсың ла баса йырлап, Кулың, битең камыл тырнап, Юлыгып билчән ашлыкка. Һава сугып башың түнгәй, Кисәүтик һәм кулың күнгәй; Ки фәр…ң артыңа түнгәй, Бөгелгәч тормый касыкка. Гарык булып тәнең тиргә, Ботың буе агар йиргә; Пешегүбән сабып чиргә, Килер көч ботка, касыкка. * * * Мажик ир булса юлдашың, Күзеңдин китмәгәй йәшең; Гакыл йитмәй, азад башың Үзең салдың ла коллыкка! Гүйәки бер байар колы, Байарның әмре аркылы Эш эшләп, кабарып кулы, Саладыр акча абрукка. Бу хальдә кыш илә язда, Ни иманда, ни намазда Рәхәт күралмай бераз да, Кыйлан гөнаһе шомлыкка. Киеп оек та чабата, Тузан-туфрак билә ката Йөрерсән лә баса, ката, Төшеп зилләткә, гарлыкка. Бу халь илә – гомер буйлай Кулыңдин эшләри куймай, Йөрерсән тамакың туймай Ки бәгъзы чакда ачлыкка. Борынгылар шулай диме: Балыкчының к…е йүеш, Тамагы ач булыр, имеш, Тотош йөрсә дә балыкка. * * * Сука белән сабан сөреп, Тузан-туфрак үзә йөреп, Каралубән килер кереп Ки охшап кара калмыкка. Изеп, атына болгатып, Арыдым дип, тиз үк ятып, Оеса, булмас уйгатып, Башын бер куйса ястыкка. «Сукаладым, парладым» дир, «Уалдым» дир, «арыдым» дир, «Каты йиргә тарыдым» дир, – «Сарутка» йә «тамырлыкка». * * * Ирең сәүмәккә теләсәң, «Кил уйныйк», – ди-ди сөйләсәң, Үбеп, кочып да көйләсәң, Бер ай тулганда тансыкка. «Йөремә!» – ди-ди ырылдап, Тиз үк әйләнер пырылдап, Ятып да йоклар гырылдап, Ки һич ял иткәне юкка. Йәнә сөймәс бер аен да, Чытып чиркен чыраен да, Качып печән сараенда Ятарга китәр аулакка. Къәни күңел тынычлатып, Сөешмәк вактый очратып?.. Торырсыз дөнья пычратып, Төшеп һәр көндә хурлыкка. Ки тун-чикмән тыгынырсән, Бөгелүрсән, сыгылырсән, Туңып йиргә екылырсән, – Ки ындыр табагы бозга. Шу дәклү каты туңарсән, Эчең-тышың да туларсән, Ки әнчек этдик уларсән, Кереп мичкә йә юллыкка. Көне-төне кулың эшдә, Үзең зур, каты тел-тешдә, Рәхәт күрәлми бер төштә Тыныч йокларга тансыкка. Эчеңдин чыгарыр сөрем, Басар күзләреңне эрен, Йөзеңнең тузанын-керен Юалмассән бушау юкка. «Бу кадәр фетнә өстемдә, Нигә тукъдым да үстем лә!» – Дәйүб шул чакда үкенмә Эчеңдә хәсрәт артыкка. Къәни туйганча ир сәүмәк, Къәни татлы тәгъәм йимәк, Къәни яхшы кием кимәк Ки сән бичара мәхлукка?! Ки мәхлук булмый нидәрсән? Ябыгып шөйлә бетәрсән, Үзеңне миңрәү итәрсән, – Тынычлык җанга юклыкка. Ни хурлык сәндәй матурга Надан астында ятарга, Бу хурлыкларны татырга Сәнеңдик сылу мәгъшукка! Ки сән бик шома түшләргә, Ярарсән мелла кешеләргә; Таза булса эш эшләргә Ярыйдыр сасы мажикка. IV Дәхи моны сынап белгел: Әгәр барсаң надан йарга, Туган балаң начар булыр, – Атасына килер парга. Балаң булыр бозык-бозгын, Атадин булмады узгын, Ки козгындин туар козгын Йә каргадин туар карга. Атасыдик фасикъ булып, Пахытный бер мажик булып, Бу дөньяга гашыйк булып, Куар дөнья гакыл тарга. Динендә булмый кайгусы, – Кулында балта-чалгусы, Гамәлсез шөйлә калгусы Янарга мәңгелек нарга. Үтәдер гомре йир тырнап, Йә вур булып йөрер урлап! Башыңның очыдин йырлап Үтеп китәр гакыл тарга. Ки сән дә һәм бакып иргә, Кереп ахир кара йиргә, – Балаларың билә бергә Керерсән утка янарга. Ни бетмәй әл дә ул сасый? – Үзедик сәне дә ясый; Икеңез дә булып гасый Керерсез утка янарга. Зобанилар орыр чукмар, Күзеңдин күстәрер утлар, К…дин чыгарыр б…лар, Әгәр барсаң надан йарга! Туган балаң булыр әгъва Һәм өстеңдин кыйлыр дәгъва: «Атам, анам да би-мәгъна!» – Дәйүб ялвара гъәффарга. V Парау илендә төш күрдем, Ки бер кош тотдым, ук атдым, – Парау илендә бер матур Өчен ойкымны югалтдым. Ничә кемсә ничәләр дә Ашыйлар да, эчәләр дә; Ки бән шул көн-кичәләрдә, Аш үтмичә, елап ятдым! Сезә булдым барыр кеби, Сәңа юлда тарыр кеби, Сөеп-кочып арыр кеби, – Хыял дәрьясына батдым! Ничә гәз сезә йүнәлдем, Йибәрдем хатлар – инәлдем; «Яңылмый юла яңылдым», – Дәйүб тик күңлем уйлатдым. Сәнең өчен, әйа җаным, Бу көндә, таңда да сагыш Килә ирде юла чалыш, Күрәлмый, буш кына кайтдым. VI Сынадым фәһмең, уенны. Авазың дәхи былбылдай, Зифа буең, төсең, битең Ки хур кызыйча мимылдай. Гыйшыкыңдин, и былбылым, Сезә төшде ничә юлым; Сагышың берлә бер елым Бәңа тойла ки бең елдай. Гашыйк-мәгъшук сыйфатымыз, Арадагы бу хатымыз, Икемезнең дә атымыз Кешенең сүзедин тынмай. Матурсән бик кенә, җанкәм, Ятарсән тик кенә, җанкәм, Сәнең өчен бәнем теңкәм Корыйдыр – һич түзеп булмай! Бери гашыйк, бери мәгъшук, Моңаешып кара-каршук Йибәрсәң хатлари да чук, Кауышмай җанымыз тынмай. * * * Гаҗәб сән, җаный, мәгъшукка – Бәңа үфкәлисең юкка, Ки охшап Сак билә Сокка, Болай тормакымыз уңмай. Бери сокда, бери сакда – Икесе дә ике якда Моңаеп егълаган чакда, Еламай һич түзеп булмай. Бери «Сак» дәйүбән сызып, Моңаеп йибәрә сузып, Икенчесе дәхи кызып, Моңаеп «Сок» дәйү егълай. Ишетеп аңла бу сүзи: Ходаем сакласын үзи, Болардик итмәсен бези, – Югыйсә халь начар булгай. VII Казандик кайната бези Сәнең бу йәш сылу чагың, Соңыдин кайната алмас, Суынып бетсә учагың. Бу вактын кадрене белгел, Мәхәббәтле булып килгел, Егетлек вактыйда йилгел: Сәнең бик чын тулу чагың! Егерме бишкә йәш йиткәч, Чырай һәм үзгәреп киткәч, Имиләр салынып беткәч, Кадерсез була кочагың! VIII Әгәр дә меллага барсаң, Сәнең урның булыр түрдә, Күреп дөньяда күп файда, – Кыямәтдә ки һәм гүрдә. Торып яхшы гүрничәдә, Тәмам гомрең буенча да Сөешмәкдә, уенчада Бушана белмәссең бер дә. Самаварларда чәй эчмәк, Сәүешеп төн аша кичмәк, Нәфис төрле кием печмәк – Кимәкдә үтә гомердә. Кичә-көндез бизәнмәкдә, Киенмәкдә, төзәнмәкдә, Булып күркәм чибәрлекдә, Торып мелла-галим ирдә. Аягыңда читек-башмак, Башыңдадыр ки ак калпак, Мамык яки җефәк калпак – Ки һич дә кунмаган кер дә. Ки әлдән ул сәне салмас, Күзеңдин күзене алмас, Көнендә ун сөйми калмас, – Кочаклап сөйә һәр йирдә. Ничекдә хатерең екъмас, Уракка һәм алып чыкмас, Кояш илә һава сукмас, Пешекмәс һәм тәнең тирдә. Уен-көлкедә ялыксаң, Торып бер төшдә ябыксаң, Атын җигәр, әгәр чыксаң, – Йөртер сәне һәр йирдә. Самаварың куеп йөрер, Сачең майлап тарап үрер, Сәне сөеп рахәт сөрер, – Ялыкмас сөйүдән бер дә! Утыртыр садре әйванә, Чәй эчмәклекдә әхйанә; Бик инан, булма диуана – Чын ук, алдамыймын бер дә! Галимдәй хуб бала туар, Галимлек сәңа һәм йогар, Догачы булалар болар, Үзең ятсаң да һәм гүрдә. Балаларың балаларый Укытырлар һәм аларый, Догачы булалар барый, – Кирәк кыз да, кирәк ир дә. Бу галимләрнең эшилә Болай ук кеше йәши лә: Догалары сәңа килә, Үзең ятсаң да кабердә. Йә булалар имамәтче, Гыйбадәтче йә тагъәтьче, Кыямәтдә шәфагъәтче Булисәр ничә иярләрдә. Чыкарма, җаный, бу серне: Безем бу меллалык йирле, – Ки йите бабадин бирле Килеп өзелмәгән бер дә. IX И алтыным, бәйан әйлә: Сүзем кабул итәрмүсән? Шулай тилмертебүк әллә Бүтән йарга китәрмүсән?! Вәфасызлык итеп шөйлә, Болай ук кеше яши лә, Соңгы көндә бу эш илә Морадыңа йитәрмүсән? Җаным сән, алтын алмам ла, Исемдин бер дә салмам ла! Сөйәмен – алмый калмам ла! – Моңа бауәр итәрмүсән?! Бу үзсүзле мишәр, дәйүб, Ки бер сүзне бишәр, дәйүб, Уңа таба ишәр, дәйүб, Ки сән сулга сүтәрмүсән? Ишеп сулга эшең суңга, Ярый ла китсә бик уңга, Йә бер мажик к…е туңга Күңел куеп көтәрмүсән? Х Сәба йиле, исәр булсаң Парау атлыгъ нәфис җайга, Сәламемне тикергәйсән Сахибҗәмал абыстайга! Диеп: «Кандалда бер хәзрәт, Сәңа гыйшкы төшеп кәсрәт, Кичә-көндез чикеп хәсрәт, Янып көйәдер, ай-һай ла. Нидән сән аңа килмисән? Колакка сүзен алмыйсән? И белмисән лә, белмисән, – Бик үк сөйәдер, ай-һай ла! «Сахибҗәмал!» дип, аһ орып, Елай тик ул торып-торып, Сагышыңдин кибеп-корып, Бетеп китде лә, ай-вай ла! Сәңа шәйлә күңел багълар, Күзендин чишмәләр чагълар. «Килерсәнмү?» – дәйүб егълар, Сахибҗәмал абыстай ла! Бүген дә, таңда да сагыш, Бизәге юк, дәгел нәгыш; Ни файда сәңа, ни табыш Итеп сән бәне болай ла? Күрен, хатерне калдырма, Сөйсәң, сереңне тандырма, Көйдермә юкка, яндырма, Сахибҗәмал абыстай ла! Тутам бар, ди-ди, уйнама, Көтәр дип һич дә уйлама! Хода чөн, җанны кыйнама, Сахибҗәмал абыстай ла! Гөлем бул, гөл йыгачым бул, Йә былбыл-сандугачым бул, Бу дәрдемгә гыйляҗем бул, Сахибҗәмал абыстай ла! Сәнең илә аем-көнем, Сәнең илә көнем-төнем, Сәнең илә төшем-өнем Үтәдер, и абыстай ла! Йибәрсәң сән мәни ташлап, Үзең бер мут егет башлап, Яманат чыкарып фашлап, Хур итеп, и абыстай ла! Алып да үзең алмасын, Салып да дәхи салмасын, Адәмлекең дә калмасын Көнең-төнеңдә агълай ла! Йә бер надан сасы мажик, Сәңа булдым, дәйүб, гашыйк, Алып сөймәсен ул фасикъ – Кирәкмәссән, дәйүб, ай ла. Ватып-кыйнап та имгәтсен, Үзеңне бер дә сөймәсен, «Җаным» дип гомри әйтмәсен, – Ярармы шул, абыстай ла?! Чыбыркысын чөйгә таксын, Көне-төне алып чаксын, Күзеңдин канлы йәш аксын, – Бөтен гомреңне буйлай ла. Елаган чакда сән әрнеп, Килеп өстеңә йибәрлеп, Йибәрсен җилкәңә бәреп, – Екыл, бет шунда тормай ла! Алыр сырт каешың телеп, Ки мән һәм ишетеп белеп, Йибәрермен язып, көлеп: «Менә, Сахиб, кияү сайла!» Сүзеңне куймасын җөпкә, Үзеңне куймасын чүпкә, Сәңа тотсам да зур үпкә, Догам шул, и абыстай ла. Бу хәсрәт илә язлыкда Елаган чакда аулакда, Исеңә төшәм ул чакда, – Сагынма, и абыстай ла! Исеңә төшәчәк, валла, Дәйүрсән, җанкәм, «ул Алла, Бәне каргады шул мелла», – Дәйүб үкенмә, ай-һай ла. Гомер буен янып-көеп, «И мелла, хәзрәтем!» – дәйүб, «Әй күргән хәсрәтем!» – дәйүб Елама, и абыстай ла. Үкенеп шунда елама, «Уф!» итеп сулу сулама, Ки даим этдик улама, – Онытма, и абыстай ла! Еласаң да кире дүнмәс, Бу хәсрәтең уты сүнмәс, Сәнең чөн кеше үкенмәс, – Ни күрсәң дә, абыстай ла! Болай әйтеп тә белмәсәң, Йә, белеп, миңа килмәсәң, Исеңә төшәр – үлмәсәң, Качан бер-бер, абыстай ла. Сахибҗәмал, бичара сән, Ки йәшлегеңә барасән, Инан сүземә, кара сән, Чын әйтермен, абыстай ла! Бу бәетләр сәнең хакда, Кызыл кәгазьдә һәм акда; Инан, чын-тугъры, бик хак да, – Имәс ялган да һәм хәйлә. Бу нәсыйхәтләремне, бәс, Ишетеп һич кеше көлмәс, Атаң-анаң бирә белмәс, – Үгет бирдем, абыстай ла. Сәңа сөйләмимен уйнап, Инан, бик фикр итеп уйлап, Юк ирсә гомреңи буйлап Үкенерсең, абыстай ла. Сөйләдем бән сорамыйча, Инанмасаң сынамыйча, Сагынгачдин еламыйча Калалмассән, абыстай ла. Тәмами гомрең үткүнчә, Сагышлап юкны яткунча, Кауышсаң кире кайткунча Ни була дәйүб, ай-вай ла. Ки һич тә файда күрмәссүн, Күрерсән дөнья төрмәсүн, Сафалар бер дә сөрмәссүн, – Килалмассың кышын-йай ла. Гомер рәнҗү тотып йадә, Итәрсән каргыш әзйадә, Бәхил улмам бу дөньяда – Ишеткел, и абыстай ла! Бу көндә таңда да каргыш Әгәр сәңа таба бармыш, Бу каргышка килеп тармыш – Гомер буенча егълай ла. Корытканың өчен теңкәм Ахирәтдә ки һәм, җанкәм, Газабың булмасын бик кәм, – Сәңа булсын тәмугъ җай ла. Димә бу сүзне, и җаный: «Бу кадәр каргыйсың бәни, Ки бән соң нишләрем сәни?» Исем китде лә, ай-вай ла. «Мәнем бар ихтийарым, дип, Теләсәм кемгә барым, дип, Мажик булса да йарым», – дип, – Нийәтләнмә, абыстай ла. Өзелеп калса бер галим, Йар итсәң бер надан залим, Иманың калмагай салим, – Ишет, бик бел, абыстай ла. Вәфасыз гъәһед-пәймансыз, Калырсән динсез, имансыз, Бу сүзне бел ки гөмансыз, Дәйүб бел ки, абыстай ла. Надан ир – җангадыр агу, Түгел бу сүз аны кагу, Аны сөйләмәгә магу, – Ишетеп тор, абыстай ла. Надан ирнең күзе төтен, Дине һәм булмагай бөтен, Нәҗес йөртер ки ул к…ен, – Юа белмәс, абыстай ла. Дурак, дүндер булыр дурман, Накәс, каты, агыр торман, Шүрәледик тотош урман, – Билә үтәр кышы-йай ла. Үзенә, гаунатик, юк чис, Пруклятый, сабаке, пис, Тотош йир казадыр ул бис, – Корытмакдыр, абыстай ла. Суган, икмәк төяп эчкә, Алыр сулышыны көчкә, Гүя тын йибәрер мичкә, – У…ыр, и абыстай ла. Ашап торма, суган, керән, Ки тыр-тыр йибәрер, бирән, Надан ирне белеп өйрән, – Сыйфаты шул, абыстай ла. Туям дисәң сасы искә, Надан ирнең исен искә, Бу сүзләрем төшәр искә Качан бер-бер, абыстай ла. Сыман кеби утын-тукмак, Селәгисе агар – супляк, Кочаклаган булыр, дупляк, Тәнең хурлап, абыстай ла! Үзен белмәс нәҗес, мордар, Килеп тотар, үзе дурдар, Итәр бисмилласыз мордар, Үләксәтик, абыстай ла. Тәнендин, мухнатый, хәсис, Килер духлятый, сасы ис; – Сәнең кер кунмаган нәфис Тәнең хурлар, абыстай ла! Бу хальләрне күреп үзең, Ничек хурланмыйдыр тәнең, Ни хальгә түзәдер җаның? – Хисабла бик, абыстай ла. Аю кеби килеп кочар, Тузанлар битедин очар, Ходаең итмәсен дучар, – Бик үк мөшкел, абыстай ла! Тузан-туфрак билә тирдә Катып-калҗып йөрер йирдә, Бер айсыз юмагай бер дә – Чын әйтермен, абыстай ла. Сасыган, тынчыган, начар Ки күлмәк-ыштанын ачар – Намуслы кыз торып качар, Баш игмичә, абыстай ла. Намаз урнына йыр йырлар, Иман укы, дисәң мырнар, Кулын салса, тәнең тырнар Ки тырматик, абыстай ла. Катып-калҗып йөрер үзе, Чүгеп бөгелмәгәй тезе, Кулыңдан каралып эзе Калыр, тотса, абыстай ла. Йогып, майлы корым кеби, Тоелыр тәнгә шом кеби, Әләкчи ызнакум кеби, Тәне салкын, абыстай ла. Кочып үпдеке йирендә Тузан-туфрагы ирнен дә, Ки каткан тозлы тирен дә Яларсән, и абыстай ла! Ки туфрак күмәче кеби, Булыр тозлы, ачы кеби, Яланырсән мачы кеби, Дисә: «Үп!» – И абыстай ла! Була мажикта йил-куык, Тоелыр җанга бик суык; Нә уен-көлке, нә зәуекъ! – Бетәрсән, и абыстай ла! Тотып б…клы чабатасын, Чишүбән мичкә атасың; Аның янына ятасың, Исен искәп, абыстай ла!.. XI Сүземне тот, Сахибҗәмал, Ки форсат бар икән әкнүн; Юк исә күз йәшең акар, – Сана сән лөэ-лөэ мәкнүн. Колагыңа мамык тыккан, Ки каршы торасың карккан, Нидән бәндин җаның курыккан, – Ясадыңмы бәне Мәҗнүн? Сүземдин чыкма бер карыш, Карышсаң, аңа тик карыш, Китәрсән атлатып марыш, Варан йирдин улып мәлгунь. Килерсән тугъры бер мутка, Гүйә төшкән кеби утка, Эшең һич китмәгәй хутка, – Гомергә буласән мәфтүн. Котыртканга колак салма, Бәнем каргышымны алма, Гомергә хур булып калма, Хибесдә гүйәки мәсҗүн. Тота алмасын ике күзем, Бу каргышыма юк түзем; Үгетдер сәңа бу сүзем, – Бөйлә кыйлдым сәңа мәмнүн. Кирәк макта, кирәк тиргә, Әгәр китсәң бүтән иргә, Йиталмассың ерак йиргә, Кирәк – Сәйхун чыгып Җәйхун. Сына сүземне, кара да, Мәхәббәт булмас арада, Китәрсән бара-бара да, Тотып күңлеңдә җигәр-хун. * * * Берәү карышды Борнайда, Тиз үк кайтды да тормай да, Елыйдыр, дәхи йырлай да Булып мәгьмүм, булып мәхзүн. Ки сәндин күп иде үткен, Дидем: «Тиз сачрады, беткен Йә шул каргышыма йиткен, Сачып зәһрен сәңа гәрдүн». Сүземне күрде ул уен, Соңындин итүбән дуен, Сагыш берлә гомре буен Булып мич башыйда мәскүн. XII Аның кеби була күрмә, И тумачи, тудык кына: Ки без аңа яуыз каргыш Догасын укыдык кына. Эше ирде ки элгәре, Соңындин булды тискәре, Күрәнләр китде исләре, – Гаҗәб шәүкый, чудук кына! Ире бик әйләде къәһри, Елан кеби сачып зәһри, Ки тәгьзиб әйләде, дәһри, Булып агъзы тулук кына. Көне-төне дә сукышды, Яла ябып, ләкъәб кушды, Ки пошмам дисә дә пошды, – Килешмәде, шул ук кына! Кыйныйдыр иде фәрманга, Түзалмый мончә дәрманга, Качып китәрди урманга, Йөгерүбән турук кына. Пүнәтәйләр билә табып, Кыйнарди китереп, җабып, Орып, яңакына чабып, Сүгеп-хурлап ул ук кына. Тотып, чормап сач үрмәсен, Ашатды камчы җермәсен, Ки дошманың да күрмәсен, – Ки ул икән шул ук кына. Тәнендин яра китмәде, Күзендин кара бетмәде, Морад-мәкъсудка йитмәде, Ки һичшиксез, чын ук кына. Ки һәр кыен сукыш артын, Барып мәгълүм итәр сартын, Чакрып сутник ауыл картын, Елады ул тудык кына. Акып күз йәшләре чишмә, Ике күзе булып шешмә, – Сән аның көненә төшмә, Ишет, аңла, тудык кына. Тотош ыразбуй чакырып Һәм ишәк кеби бакырып, Ки егълар иде акырып, – Күзендә йәш тулук кына. * * * Түзалмыйдыр ла кыенга, Төне-көн чыкды җыенга, Тәмам бетерде сыен да Бу хальдә, и тудык кына! Түзалмый ошбу ачыйга, Дәхи һәм зарбе вәҗига, Талакъе гъәйре раҗигъә Язылдылар – чын ук кына. Сөйәген тоз кеби уып, Ки борнын кан илә юып, Йибәрде ахыры куып, – Ки Боркайга турук кына. Ни биргән акчасын алды, Бушатды, үзедин салды, Бер үксез баласы калды Елап – күңле сынык кына. Баласы өстенә бакып, Күзендин йәшләре акып, Елады йөзтүбән ятып, Туянча берьюлук кына. «И бәбкәм, бала сән, дәйүб, Йәтим лә каласән, дәйүб, Бәне утка саласән, дәйүб, Гомергә, и сынык кына!» Бер анфалит кеби кайтып, Ике битене саргайтып, Ике күзене акайтып Утырадыр толук кына. Бәнем шул бәддогам илә, Гомре госсә-гъәм илә Кичерде аһ-фөган илә, Булып урны тәмугъ кына. Ки шунда белде ул сөчен, Үкенде килмәгән өчен, Бу сүзне белмәгән өчен, Булып йомшак мамык кына. XIII Бу көн әле бу сүзләрне, Хисабларсың уен кебек, Соңы кайгы каты(п) эчдә Утырмасын чуен кебек. Надан ир куйнында яту, Ара да булмагач тату, – Эчеңә чыгадыр кату, Ки бер йомгак төен кебек. Кичә-көндез кыйнап-сүгеп, Тотош әрләр белә сүгеп, Утырырсың башың бөгеп, Җене өзелгән муен кебек. Бәнем каргыш сәңа йитеп, Ки бер наданны йар итеп, Шул ук тор алмассың, китеп, Күреп гомер буен көйек. Араңыз китә суынып, Көеп-җанубән уынып, Китәрсән эт кеби куылып, – Бигүк булмас уен кебек! Итеңне пешереп, курып, Йибәргәч аерып, сурып, Сары чыгарасың аурып, – Күреп бик күп кыен көйек. Чыкарсың көн дә сары сән, Сагыш киләбе сарыйсән, Эчеңдә гъәмкәсари сән Ишетеп куркарсың кебек. Надан йар иткәнең өчен, Карышып киткәнең өчен, Тотош күр иртәсен-кичен: Дәхи сагъәт саен кебек. XIV Гъәзазилдик сөрелүбән Китеп, булганда мәһҗүрә, И тумачи, булалмассән Сәуаблы дәхи мәэҗүрә. И тудык, тумачи гына, Юлыкма ир ачигъына, Соңы кайгу-ачы гына, Йотарсән улубән бүрә. Йибәргән вакътида куып, Еларсың эчеңи уып: «Анадин ник кенә туып, Үсеп булдым йүләр-дурә! Сылу булдым да, матур да, Сабак укуда батыр да, Дәхи язарга язу да Гыйлемлекдин алып бәһрә. Кече йәшдин матур булдым, Гыйлем булдым да зур булдым, Надан ир берлә хур булдым, Булып гомергә мәхсүрә. Бәне бик сөйде бер мелла, Килеп сорарды һәр елда, Карышдым аңа һәр юл да, Булып нәфсемә мәгърүрә. Сәүекле ирде бу мелла, Сүзе – уен да, мәгъкуль дә, Бәңа ул булды мәгъкуль лә, Иде синәмдә мәзкүрә. Ничә кәррә, ничә катлап, Язып бик хат хәкыйкъәтләп, Үгетләп дә нәсыйхәтләп, Йибәреп кыйлды мәнзурә. Гыйшык дәфтәрләре дөзеп, Язарди эчеми өзеп, Күреп булмас иде түзеп, Сүзенә булмый мәсхүрә. Кягъәзе ирде пуштавый, Сүзенең килгән уставый, «Мәңа кил!» – ди-ди кыстадый, – Өзеп эчемне бик бора. Кочаклап алып үзенә, Утыртыр иде тезенә, Дир иде: «Кеше сүзенә Бакып хур булма, и дурә!» Атам-анам да бик кырку, И каршылар ла сүз кырку, Йәшем төшмәкедин курку Ки һич булмады мәхтурә. Һәм къәрендәш-ыруг җыеп, Бәне бастырдылар тыеп, Базып әйтәлмадым кыеп, Торып бер якта мәстүрә. Инәлгәнемне ялынып, Ишетмәгәнгә салынып, Булыр эш булмый калынып, Сорау булмады дәстүрә. И егетләр, и егетләр, Нигә тотмадым үгетләр, Котыртдылар надан этләр, Киңәшкән чакда мәнкүрә. Сүзенә айларның бакдым, Үземне утлара якдым, Гакылымдай тәмам сапдым, – Ничек булдым ла мәхзүрә?! Ник ул меллага бармадым? Шул ук рәхәткә тармадым? Үзем үземне каргадым, – Юлыктым каты мәхътурә!» XV И-и, и генә лә, и генә, Ни булды мәңа, ни генә? Буласы кеше бин генә – Булып калдым ла кол гына. Ки барсам иде бийгә лә, Эшем китәрди игә лә, Бу надан иргә нигә лә Барып, калдым ла тол гына? И бу мелла, и бу мелла, Күтәреп үк ике кул ла, Дога кыйлмаса ни була? – Бәне каргады шул гына. Калып сүзләренә таңа, Инанмаган идем аңа, Ни әйткән сүзләре мәңа Килүбән булды шул гына! Исем дә китә бу хальгә: Аның әйткән сүзе алга Килеп төшде явыз фалга, Булып хәсрәте мул гына! Бу сүзләрне сынап узсаң, Мәгашең рәүнәкъен бозсаң, Йиталмас ни кадәр сузсаң, «Мәңа кил!» – ди-ди, кул гына! XVI Сәңа гыйшык төшеп, җанкәм, Тотып шәүкъате зәүкъатьләр, Тәмам дүрт ел елап-сыктап, Ки заигъ итдем әүкъатьләр. И бу дүрт ел! И бу дүрт ел! Ки һәр сагъәте дә дүрт ел! Җаныма йибәрә ут ул, Китәрә җөмлә такъәтләр! Бу дүрт елдан бире аслан Күрешкәнең дә юк фәслан, Йә бер хат язубән фәслан Хатыңда юк мөлякъәтләр. Сагышың шулкадәр къәсдан, Басып өстән дә һәм астан, Көчәйтде дәрд белә хәстәм Ничә кәррә, ничә катлар! * * * И-и, и генә лә, и генә! Ни булды мәңа, ни генә? Эшемдә юк ла көй генә, Никадәр язамын хатлар! Ничек табыйм ла көй генәм? Сөйләп бир, җанеки генәм! Матурым, җанеки генәм, Язып йибәр дәхи хатлар! Ничә кәррә язам пуштым, Сәңа тигермәгә кушдым, Хатым йитмәдеме, дустым, Йә килешмәде сагъәтләр?! XVII Йә сурәтең ясатырга Барыйм микән лә нәкъкашка? Йә үзеңне алыйм микән Тотарга күз белән кашка? Бу эш шәйэ гаҗәб булды, Догасы мөстәҗаб булды, Матур дәйүгә чап булды, – Мәдехләп сөйлиләр башка. Йә тылсымләме сөйдердең? – И яндырдың ла, көйдердең! Кырык төенме төйдердең, Катып бирдеңме йә ашка?! Ничек тә бер дә сизмәдем, Ки сәндин бер дә бизмәдем; Ки гыйшкың эчдә гизләдем, Алай да чыкды бик фашка. Йибәрдем сәңа күп дәфтәр, «Мөхәммәдия» кеби хубтәр, «Сәлам, дип, сәңа, хуб дөхтәр!» – Дәйүб язган идем башка. Бу дәфтәрләрме нитмәде? Хатыммы әллә үтмәде? – Йибәргән кешем илтмәде, «Сахиб сукды, дәйүб, башка». Кирәкмәс башка да сукмак, Кирәк иде алып окмак; Бу эшләр фаш булып чыкмак, Сахибҗәмал, башың йашка. Хатымга итмәгел тәгънә, Укы бик сагына-сагына, Ачылыр сер белә мәгънә, Булыр язган кеби ташка. Исем китә бу къәләмгә, Бу ел баскан да къәдәмгә, Язып һәр бәни адәмгә, Чыкарды сереми фашка! XVIII К ы й т г а Бу гыйшыклык чабы китде Уфа, Казан да Сенбергә, Бу гыйшыклык яманатын Күтәрдең сән дәхи бергә. К ы й т г а Бу гыйшыклык чабы китде Саратау берлә Нижнайга; Бу гыйшыклык бәетләре Безә калды ла вечнайга. К ы й т г а Бу гыйшыклык чабы китде Сарапул берлә Самарга; Йосыф берлә Зөләйхатик Атымыз калды санарга. К ы й т г а Бу гыйшыклык чабы китде Ыспас өйәзе, Чистайга; Бу гыйшыклык чабы чыкды Сахибҗәмал абыстайга. К ы й т г а Бу гыйшыклык чабы китде Буа өйәзе, Тәтешкә; Бу гыйшыклык бәетләре Чабыгуп китде һәр төшкә. К ы й т г а Бу гыйшыклык чабы тулды Мамадыш берлә Малмыжга; «Сахибҗәмал – бәңа гашыйк», – Дәйүб бик атка калмыш ла! К ы й т г а Бу гыйшыклык чабы алды Һәр ике Чирмешән буен; Сахибҗәмалны укырлар, – Йөзен, күркәм төсен-буен. К ы й т г а Бу гыйшыклык чабы тулды Орынбур берлә Каргалы; Купец, мещан, минаунигә Эчендә гел таргауле. К ы й т г а Бу гыйшыклык чабы китде Урал буенда казакъка; Бәләбәйдә, пристаньдә – Фаш улды һәр тирә-якка. К ы й т г а Бу гыйшыклык чабы тулды Бөгелмә берлә Минзәлә; Бу гыйшыклык бәетләре, Укысаң, эчни өзә лә! К ы й т г а Бу гыйшыклык чабы тулды Йүрәй юлында, Нугайда; Бу гыйшыклык бәетләрен Олугълар укый уңгайда. К ы й т г а Бу гыйшыклык чабы китде Хвалинга да Зөйәгә; Укы гыйшык бәетләрен, Кушып «Мөхәммәдия» гә! XIX Бу сүзне әнкәңә сөйлә, Сахибҗәмал, и җанкәй лә; «Бәне шул меллага биреп, Йәрәш сәнә, и әнкәй лә! Үзе галим, үзе мелла, Үзе бик сөйәдер, валлаһ! Ничек итим лә, ух Аллаһ! Сөйәмен бик, и әнкәй лә! Ярамам, әнкәй, суярга, Итем тозлап да куярга. Шул ук да бәне бер йарга Йәрәшерсез, и әнкәй лә! Аны без мәхрүм зар итеп, Ки бер наданны йар итеп, Шул ук үземне хар итеп Йәрәшмәсә, и әнкәй лә! Китән кеби тәнемгә кул Саласы булса да соң ул, Терек булганча үлек бул, Йәрәштермә, и әнкәй лә! Гыйшыкым мелла абзыйда, Ки тәсбих-тәһлил агъзыйда, Кулында кара-кягъз(и)дә Бәңа хат яза, әнкәй лә!» XX Кил имди, җанки, карышма, Йитәр, күп сүзгә барышма. Мәзах сүз берлә чалышма, – Сүземне тот, и җанкәй лә. Суык сүз – җангадыр агу, Түгел бу файдасыз ләгъү. Елан кеби йөрәк чагу Бик охшамас, и җанкәй лә. Хисабың-сагышың кайда: Болай тормакда ни файда? Кауышыйк инде бу айда, Вакыт йиткән, и җанкәй лә! Йә күп елга, күп айларга Ирадәң бармы сайларга? Йә меллага, йә байларга Барырмусән, и җанкәй лә? Болай бездин, и җаный ла, Бик артык тарыса ярый ла, Йә бездин ким дә тарый ла, Беләлмассән, и җанкәй лә! Биреп сыртың билә кырының, Күтәреп торма бик борының, Ки белмәссән, ничек урының – Барыр йирең, и җанкәй лә. Ни язган шул булыр тәкъдир, Никадәр әйләсәң тәдбир, Ки тәкъдир булмагай тәбдил, Тырышсаң да, и җанкәй лә. Бу сайлауың гакыл азга, Ки сайлаган кеше – тазга, Йә төшделәр лә ул базга, Батып чыкмас, и җанкәй лә! Тузан, кер зәррәчә орлык – Күңелдә тотмагыл зурлык, Вә илля күрәсән хурлык Качан беркөн, и җанкәй лә. Һәуаланмакың, и Биби, Ки һич дә файдасыз зиби, Ки бән дәхи сәнең кеби Һәуаландым, и җанкәй лә. Үземгә тапмадым тиңне, Тиң эстәп кашкалы-миңле, Юлыкдым аңлы да миңле Җүләр йарга, и җанкәй лә. Отыйм дигәндә – отылдым, Тотыйм дигәндә – тотылдым, Соңындин көчкә котылдым – Ки биш ел соң, и җанкәй лә! И-и, и генә лә! И генә! Эшем дә булды чи генә! Сәбәб кенәсе ни генә, – Бәйан итсә, и җанкәй лә! Бу нидән булды чи генә? Эшем дә йитде чигенә, Сахибем кире чигенә, – Исем китәр, и җанкәй лә! Дисәңез лә: «Чигенмәсен, Котырткан сүзгә күнмәсен, Соңы көндә үкенмәсен!» – Бик әйтеңез, и җанкәй лә! Ошасаң үзеңә ярап, Рәҗәпләр сүзенә карап, Була күрмәсәнә харап, Сүземне тот, и җанкәй лә. Рәҗәпләр сүзенә ойдың, Ки бар мәхәббәтең җуйдың, Булып йиткән эшең куйдың, Гафил булып, и җанкәй лә. Бу елдан бирле, бу кышдан Рәҗәпләр къәүме һәм хишман Бәңа бик булдылар дошман, Сәбәб бер лә, и җанкәй лә! XXI Кемне генә табыйм икән, Күреп Сахибҗәмалемне Гыйшыкымны бәйан итеп Сөйләп бирердәй хәлемне? И матурым, гүзәлем лә, Ничек кенә түзәлем лә? Өзеләдер үзәгем лә, – Ишеткел бу мәкалемне! Сагъәт тормай китәр идем, Парауга һәм йитәр идем, Туянча ләб итәр идем, Кысып Сахибҗәмалемне! «Исәнме, җанкәем, дәйүб, Матурым, чибәрем!» – дәйүб, Күрешермен микән сөеп, Кочып Сахибҗәмалемне? Гашыйк мәгъшукка йитешеп, Кочып, ләбкә ләб итешеп, Агызларны мәй итешеп Сөйәм микән җәмалемне? Болай торганча мән буш тик, Сагышың берлә тотош тик, Барып күрер идем, коштик Очып, Сахибҗәмалемне. Сагынышып да ирешеп, Ки түшне түшкә тирешеп, «Исәнме?» – ди-ди, күрешеп, Кочып Сахибҗәмалемне. Икемез бергә очрашып, Халь-әхуальләрне сорашып, Мәхәббәтләрне сынашып Сөйәм микән җәмалемне? Әп итим ике битендин Һәм агъзы-ирне читендин, Имиләренең итендин Ки сурып сән җәмалемне. Хәлял итеп дә туйлашып, Кочып буйларны сынашып, Тамаша кеби уйнашып, Сөеп Сахибҗәмалемне. Утырып сәба йиленә, Очардем Парау иленә, Куеп кулымны биленә, Кысып Сахибҗәмалемне. XXII Билең нечкә – кысыйм дисәм, Буең зифа – кочыйм дисәм, Сәңа таба очыйм дисәм – Кирәк баде Сөйләймани. * * * Сәңа очмак кайа, җанки, Сәлам хаты яздым бәлки, Табып булумады пәйки – Ки һөдһөди Сөйләймани! XXIII Төшемдә Парау илендә Ки тайран итдем – очмакда, Барып, анда сәнең илән Ки сәйран итдем оҗмахда. Ки бер түшәкдә, күлмәкдә Һәм уйнамакда, көлмәкдә, Кысып сөймәкдә, үпмәкдә, Булып тотмакда, кочмакда. Сәнең лә җәннәт эчендә, Гата һәм миннәт эчендә, – Күп әлүан нигъмәт эчендә – Ки сәйран итдем оҗмахда! Йөзең гаркъ улубән нура, Имеш сән охшамыш хура, Мәгъә әһиллә мәсрура, Ки хәйран итдем оҗмахда. Билең нечкә, буең төзгә, Күрер күзгә, сөйләр сүзгә, Матуррак тапмыйча үзгә, Ки сәйран итдем оҗмахда! Кереп торганда куйныңда, Биһуш әйләдең уйныңда, Кулымның берсе муйныңда, Бере билеңне кочмакда. Имиләрең икән зурлар, Кояштик бирәдер нурлар, Тамаша калдылар хурлар Бу халемезгә оҗмахда! Шу дәклү гыйше нуш итдем, Сафа вә зәүкый җуш итдем, Сәнеңлә күңлемне хуш итдем, – Ки сәйран итдем оҗмахда! Йөзеңә йөземи сөрдем, Сәнеңлә күп сафа сөрдем… Уяндым – үземи күрдем: Ятамын ивдә почмакда! Бу җәннәт, гъәрше көрси дә, Ки калмамыш ла берси дә!.. Җәмалем күңле-күкси дә, Бу хурлар, дәхи оҗмах да!.. XXIV Йөзең алсу кызыл гөлтик, Йаңакың кызыл алматик; Кызыл алма кеби кызны Нәсыйб итәр микән Алла? Кашың кара тумышыңдан, Битең һәм якты гөлбостан, Сәнентик зифа җан дустдан Аермасын кәрим Алла! Йөзең нур хури гыйльмандан, Сүзең хуб хури вилдандан, Үзең сылу йәш угъландан, – Матур кыйлмыш ушал Алла! Сүзеңдер җанлары фәрхан, Йөзеңдер дәрдләре дәрман, Бакыб туймас идем һәр ан, – Кауыштырса иде Алла! Агыздан татышып тәмләр, Сүрелә гыйшкъилә дәмләр, Күңелдә калмасын гъәмләр, Шифа биреп рәхим Алла! Атың Җәмал, үзең кәмал – Идебдер зөлҗәлял Алла, Кауышдырыр микән бәңа Сәне ул зөлҗәлял Алла? Күзең җаным зыйасыйдыр, Күземнең тутыйасыйдыр, – Үзең бәгърем парәсыйдыр, – Ничек итим лә, ух Алла! Әйа Сахибҗәмал, җаный, Кауыштырып бәңа сәни, Дәхи һәм дә сәңа бәни Итәр микән хәлял Алла? Сүзең шөкер илә миннәт, Йөзең дә ай кеби зиннәт, Үзең дә хур кеби, – һиммәт Идебдер зөлҗәлял Алла! И бәгырем мивәсе, җаным, И кызлар шивәсе, җаным, Итәкдә сөйәсе, җаным, Итәр микән хәлял Алла? И белмисән, Сахибҗәмал, Гыйшыклык халь икән яман, Сагышың берлә һәр заман Торамын бимәҗал, Алла! И белсәң ирде хикмәтне: Гыйшыклык дәрдме, рәхмәтме? Вә йа къәһәрме, зәхмәтме – Салыпдырмы залял Алла?! notes Примечания Нурани җәүһәр – нурлы (нурдан барлыкка килгән) җәүһәр. Содурында – күкрәгендә. Һәуа – монда: эрелек, тәкәбберлек. Җисмең къөбурендә – тәнең каберендә. Сахиб – хуҗа, ия. Җире – урыны. Хозурында – каршында, алдында. Зәмимә – бозыклык, начар эш. Булыр нәфесе зурында – нәфесе көчләвендә булыр. Рәүнәкъе – нуры, яктысы. Тубай (туба) агачы – җәннәт агачы. Гуредан – горедан (русча – горе); кайгыдан. Йөрепмез гъәфләтә һәр ан – һәр мизгелне йөргәнбез (барганбыз) гъәфләткә таба. Бирйан – көйгән, куырылган. Булып гирйан – елауда булып. Гъөрйан – ялангач, шәрә. Әүля – артык, яхшырак. Вөҗүдем – барлыгым, бар булган-беткәнем; монда: бөтен күңелем. Әзәл – башы һәм ахыры булмаган чиксезлек, мәңгелек; монда: яратылыш, тәкъдир. Чукдыр – күптер. Әгъля-гъәршә – югарыга, күккә. Кяшки – әгәр дә. Вәли – ләкин («вәләкин» нең кыска варианты). Нар – ут, ялкын. Ходауәндә – йа Хода, Ходаем. Йәтимлек гъөрбәте – монда: интегү, ятимлек каңгыруы. Фиракъ – аерылу, аерым яшәү. Шул ан – шулвакыт, шулчак. Мәхбүб – сөйгән яр. Сафа мәкянедер – рәхәтлек урыныдыр. Гъилләт – чир, кимчелек; бозык уй. Мәүсим – вакыт, чор. Нә гъәнимәтдер – а) ганимәт (казаныш) түгелдер; б) никадәре ганимәттер. Хәрарәт – җылылык, эсселек. Бәһар – яз. Сәна – мактау (монда: Аллага мактау уку). Өрпәк – бөркәнчек, бәләкәй шәл. Пәҗи – мошко, киндер. Карый – монда, карыш. Катутка – каты утка: каты үләнгә, чүп үләнгә. Йөрсәң саныңны китәреп – дәрәҗәңне (кадереңне) төшереп. Дүнәлмәссең – дүнә алмассың, әйләнеп кайта алмассың. Сасып, катып кунар – юылмаган килеш икенче көнгә калыр. Жарга – эссегә, кызуга. Биретә – имгәтә, гарипләндерә. Ләзиз нигъмәтләре – тәмле ризыклары. Чукдыр – күптер. Хәрарәтдән – эсселектән. Мәзъәррәтдән – зыяннан, чирдән. Шита әййамидә – кыш көннәрендә. Бөрүдәтләнсә – суынса; өшесә; салкын тидергән булса. Шул ан – ул мизгелдә, шул чакта. Хәуасындин – өстенлегеннән; монда: үзенә хас сыйфатыннан. Мөндәфигъ әйләр – ташлар, кире кагар, монда: йокысы ачылыр. Мөҗәррибләр – тәҗрибә итүчеләр, сынап караучылар. Мәтълуб – таләп ителгән (нәрсә). Къәлебләрдә ирер мәхбүб – күңелләрдә сөйгән (кеше) булыр. Мәргуб – теләп алган (кеше, нәрсә). Самавыр съәуте дилкәшдер – самоварның тавышы ягымлыдыр. Сөфрәгә – ашъяулыкка, табынга. Чәһрәсе – чырае, йөзе. Пол – акча. Бәҗа килтерәсән аный – аны урынына китерсәң. Самавырдыр ирер мәзкүр – әлеге самавырдыр. Ула мәнзур – күз алдында була. Шәрайәтдин – шартлардан. Мөсаффа – саф, чистартылган, ягъни кәрәздән суыртылган. Худа – худо (русча); начар. Шималә каршы – төньякка каршы. Әттыйбадин бу гөфтегү – табиблардан (врачлардан) бу әңгәмә. Әгълядер – югарыдыр. Әүлядер – өстендер. Ула мәсрур, ула хушхаль – шат була, хуш күңелле була. Къәму гъәмләр – барлык гамьнәр, кайгылар. Ки шадан әйләйүбән филхаль – шатландырып шунда ук. Моны идән кеше имля – моны имля иткән (язган, төзегән) кеше. Гафитеп – гафу итеп. Вирә мәкъсудыни Алла – Алла теләгәннәрне бирә. Нәҗат кыйл – коткар. Сорам – сорыйк. Карар кыйлма – тукталма. Вәсъил итеп йөрәрмүсән – очрашу эзләп йөрерсеңме. Фиракъмүсән – аерым торасыңмы, аерылгансыңмы. Нәгяһ – бердән, кинәт; монда: кайчак. Йыгач – агач. Дәрдемә – хәсрәтемә, авыруыма. Ушал – шушы. Ибтида итдем – башладым. Мөлякъәт көне – кавышу, күрешү көне. Фиракълык – аерылышу, аерым тору. Кәбаб кыйлды – куырды. Садрем (садрым) – йөрәгем. Садпарә улды – йөз кисәк булды, йөзгә телгәләнде. Фиркъәт – аерылу, аерылышу. Наре хәсрәтдин – хәсрәт утыннан. Сәбил – юл. Мөкъәддәр – язмыш, тәкъдир. Тәзәрригъ кыйлам – ялварам. Игътизар – үтенү, ялвару. Къәлбемә – йөрәгемә, күңелемә. Мәзълум – золымланган, изелгән, җәбер ителгән. Гөл эрйасы – гөлләр клумбасы, чәчәклек. Чырагының зыйасы – шәменең яктысы, нуры. Талиб – укучы, шәкерт. Рузый кыямәт – кыямәт көне. Сандың – санадың, исәпләдең. Сада салдың – тавыш салдың, хәбәр җибәрдең. Йигән – ашаган. Мәдехләп – мактап. Сохбәт – сөйләшеп утыру, әңгәмә. Бинек – себерке (русча – веник). Сорауилә – соравы илә (белән). Маһи рәҗәб – рәҗәб ае. Тәнауел биррәли (тәнавел бир әле) – ашарга, ризык татырга бир әле (кунакка чакыр әле). Гъәни – бай, хәлле кеше. Нә дөньясы, нәдер динлек – ни дөньясы (байлыгы) юк, нәрсәсе дин өчен (бар)? Шинлек – кимлек, түбән төшү. Имрәти Нуха – Нухның хатыны. Пылута – плута (плутовка): алдакчы, мәкерле. Әфзале нисани – хатыннарның иң яхшысы. Бедняшка – бедняжка (русча): мескенкәй. Йоклашка – йоклый ашка. Күгән – көйгән. Пудаука – пудовка: бер пот ашлык сыя торган зур чиләк (үлчәү итеп кулланылган). Ылаука – ләүкә (лавка). Мәхбүб – сөйкемле. Сәнлә (сәнең илә) – синең белән. Кәлям – сүз, сөйләм. Тирдең – тидердең. Бик дилем (бик тәлим) – бик күп. Сийакың – тәртибең, әдәбең, манераң, монда: кыяфәтең. Ләбләреңдин сурып үбеп – иреннәреңнән суырып үбеп. Һилялә охшар – яңа туган айга охшар. Йенҗүйә биңзәр – энҗегә охшар. Фазле берлән – рәхмәте, мәрхәмәте белән. Нәзар кыйлсам – карасам. Ике садрең – ике күкрәгең. Хезмәт кыйлып йөрем – хезмәт кылып йөрермен (йөрер идем). Һәргиз – һичкайчан, һич тә. Әл дә – әле дә. Җәһед итү – тырышу. Мисрагъ – юл, шигырь юлы. Мәдех кыйлам – мактыйм. Җәһед ит – тырыш; монда: ашык. Заигъ үткән – әрәм үткән, бушка үткән. Аңлап торың – аңлап тор, аңлап торчы. Къәһре дога – каргышлы дога. Бар биргәнне тоймый калган – сөймәгән кияүгә биргәнне тоймый калган бар. Һауалану – эреләнү, тәкәбберләнү. Җаиз ирмәс – дөрес түгел, ярый торган түгел. Нәзар кыйл – кара. Сонгыл – сон; кулыңны сонып, сузылып бир. Къәлбем – йөрәгем. Сәминә – таза, көр; симез. Вә илля – бары тик. Хәйраным – шашуым. Дәрдилә зару-у-пәришаным – кайгы-хәсрәттән зарым һәм моңым. Та әбәд – ахыргача, мәңгегә. Сакласын гъәһдилән пәйман ул Әхәд – ул Әхәд вәгъдә һәм шарты белән сакласын иде. Вәсъфыңны… һәйбәт – сыйфатыңны… олылап. Чүн – нәкъ, шикелле, кайчан (шулчак). Никярем, гөлгъизарем, сәрви къәдд – гүзәлем, алсу йөзем, сәрви (кипарис) сынлым. Ләбе гъөнҗә, дәһани лялә хәдд – иреннәре гөнҗә, авызы лаләдәй. Висаль – кавышу, ирешү. Ирмәзсә гъәдәд – бер кадәре булмаса. Хөснендин (хөснедин) – матурлыгыннан, күркәмлегеннән. Собхе-шам – иртә-кич. Рузи кыйлсын зу-л-кәрам – кодрәтле Алла бүләк итсен. Бә-тәүфикъ – тәүфыйклы, игелекле. Мөәллиф – дус. Тәхкыйкъ – анык, төгәл. Һәмбәрем – юлдашым (?). Догагүйең – дога укучың (сиңа изге теләк теләүчең). Кәлями – кәлямне; кәлям: сүз. Хөршид – кояш. Биңзәш – охшаш, охшаган. Әйләб ирсаль – күндерү, җибәрү. Сәналәр – мактаулар. Һидайәт – юл күрсәтү, тугры юлга басу. Бәдигъәт сәнсен – тиңе булмаган матурлык (гүзәллек) син үзең. Тәслим итү – тапшыру. Гъинайәт – ярдәм, изгелек. Идүбән бәр-дәуам хифза химайәт – саклыкка дәвамлы яклау күрсәтү белән. Атәшенә – утына. Би-карар – карарсыз, чарасыз, тынычсыз. Маһитабан – ай нурлары. Җәмаль – гүзәл чырай; күркәмлек, гүзәллек. Һилял – ай (яңа туган ай). Дәрдилән – дәрт белән: чир (кайгы-хәсрәт) белән. Зөлфе – чәч бөдрәләре (чигә һәм җилкәләрдә). Пәришан – моңлы, сагышлы. Нәүбәһар – иртә яз, яз башы. Чүн лялә-зар – лаләле кыр шикелле. Гъәндәлиб – былбыл, сандугач. Хәбиб – сөекле. Монтазыйр – өмет итү, көтү; интизар булу. Къәдәмеңә къийам – баскан адымнарыңа. Нәзър идүбән кәндеми нәчә сыйам – үземә ничә ураза нәзер әйтү белән. Сәр-а-сәр – баштан ахыргача. Җане садыйк – тугрылыклы җан. Гөле сәрби Бохаратик – Бохараның сәрби гөле шикелле. Гъизз-у-җаһең – хөрмәтең һәм урының: кадер-хөрмәтең. Фиракъәт (фиракъ) – аерылу, аерым тору. Такъәтемне кыйлды такъ – сабырымны җуйды, тәкатемне бетерде. Шадеман – шатлыклы. Җавидән – мәңгелек; мәңгегә. Җаиңны – урыныңны. Мәҗид – макталган, дан казанган (Алланың исем-эпитеты). Наре җәһәннәмдин бәгъид – җәһәннәм утыннан ерак. Айа – айга. Гъөлү – биек; югары, өстен; зур дәрәҗә иясе, асыл зат. Көн-бә-көн – көннән көнгә. Гъәдү – дошман, көндәш; көнчелек, дошманлык. Мәләк – фәрештә. Тәхте паиң, гъәрше көрси нә фәләк – торган җирең, утырган урының имин булсын. Илтимасым – үтенечем. Би-мәрам – теләксез, теләмичә; ирексездән (кеше сүзенә ияреп). Гъәйби гъәйбәт – гаепне гайбәтләү. Бәр-фәрикъ – бергә, бер төркемдә. Би-гөман – гөмансыз, шиксез, шөбһәсез. Хәзрәтеңдин – син олы заттан, син хөрмәткә лаек шәхестән. Бер къәтгъ кәгазьдер мәхмүдемез – бер кисәк кәгазьдер мактаячагыбыз. Би-зарар – зарарсыз (ертылмаган килеш). Күңел якса – күңелгә ошаса; күңел ятса. Фаразыдыр бөрадәр – туганлык фаразыдыр. Үгет иркән – үгет икән. Шәргъи ирмеш – шәригатьчә икән. Хариҗ – тышкы, тышта; катнашусыз. Вәфадар – ышанычлы, тугрылыклы. Тулидүбән – тулы идүбән: тулы итеп. Мәдәд – ярдәм. Бер ан руйе зәминә кәлде рахъәт – бермәл җир йөзенә хәсрәт килде. Пәришан – моң, кайгы; аптыраш. Фәкыйрең нәүгъ гъәруси дүнде налә – фәкыйрьнең туй бәйрәме елауга әйләнде. Аһ-у-налә – аһ ору, үкереп еглау. Тарихның нәкъеше – узган эшнең гәүдәләнеше. Дилдә – дил: күңел, җан, рух; хәтер. Дилбәр – гүзәл, чибәр; йөрәкләрне яулаучы. Халем әгяһи – хәлемне белүче. Тәшна булу – омтылу, сусау. Гяһи-гяһи – вакыт-вакыт, кайчакларда. Күзем йагын – күзем маен (күз нурын). Мәрһәм – җәрәхәткә, ярага сөртә торган май (бәлзәм). Назик мәҗазем – нечкә холыклым, назлым. Вә ликән – вәләкин. Гъиляҗ – чара; дәва. Сираҗ – шәм; яктырткыч. Тәмурым – тамырым, тамырларым. Остохан – сөяк, сөякләр. Бәһар – яз. Ширин зәбан – тәмле тел, татлы тел. Рәушан – якты, нурлы. Кувәти җан – җан куәте, җан көче. Къәддем – буй-сыным, гәүдәм. Сәр-а-сәр – баштан аякка, баштан ахыргача. Кифайәт кыйлу – канәгатьләндерү. Чәтре гъинайәт – ярдәм чатыры (саклап тора торган зонт). Һәман булу – шулай ук булу. Аби – абны (аб – су). Нигү – яхшылык, изгелек. Гъәндәлиб – сандугач, былбыл. Дәстан – дастан; монда: мактау, мәдхия. Нәүбәһари – нәүбәһар; иртә яз, яз башы; биредә: иртә яз кебек. Сад-һәзар – йөз мең. Сәхаби зыйльлең – ышык (булырлык) болытларың. Мәсуни, мәхфуз – сакланган, исән-имин. Моштакъ – омтылучы; атылып, тартылып торучы. Сөчек – тәмле. Гарз (гъәрз) – үтенеч; теләк. Әлхәмделилла – Аллага мактау булсын. Фәһем кыйлып – аңлап, төшенеп. Гакыйль – акыллы кеше (акыл иясе). Нигяр – сын, санәм (табыну объекты). Нәһар улса – көндез булса (таң атканнан соң – көне буе). Заре әфгяр – зар белән җәрәхәтләнү, яралы күңел. Гакъибәт – ахырда, ниһаять. На-чар – чарасыз. Намә – язу, хат; текст. Вәсъф – очрашу, кавышу (сәнең вәсъфың – синең белән очрашу). Сәр-а-сәр – баштанаяк. Сәнең һиҗреңдә – синнән аерылуда. Җәһдеңдә әфгяр – сиңа омтылып җәфаланучы. Герифтар – дучар. Дәрдемгә – хәсрәтемә, чиремә. Хәддин ашып – чиктән ашып. Сөчек – тәмле, татлы, төче. Пәри наз илә – пәри (кызларыча) наз белән. Пәрваз илә – очып йөргән хәлдә, очкан килеш. Пөр наз илә – бик назланган хәлдә. Баз илә – уйнап, уйнаган төсле. Күкселәрең – күкрәкләрең. Сүзи саз илә – сүзләрне килештереп. Дәрдкә сабры аз илә – хәсрәткә (чиргә) сабыры азлыктан. Әүкатыйма – вакытларыма. Талда булу – дәва булу, таяныч булу, ышык булу. Раз илә – сер (хикмәт) белән. Табәссем содир улса – елмаю күренсә, елмаю пәйда булса. Гөлкөшадлар – чәчәк аткан гөлләр, монда: матур кызларның йөзләре. Шөгъләсендин зольмәт ула – сүзгә-сүз: нурыннан караңгылана; мәгънәсе: кызлар елмаюы янында төссезләнеп (нурсызланып) кала. Нәҗме гомер – яшәү йолдызы, хәят йолдызы. Шөгълә идәр – яктырып, нурланып торыр. Нигярнең хәндәсе – гүзәлнең елмаюы. Һилял – яңа туган ай. Къәрйә – авыл. Сакин – торучы, яшәүче. Сәрви къәдд – сәрви (кипарис) сын. Шул дәмдә – шул чакта, шул мизгелдә. Бәдер – тулган ай. Сирәтеңә – йөреш-торышыңа (күркәм холкыңа). Дилбәри күп – күңелгә ягымлылыгы күп. Назәнин – хәйр-ел-бәнат – иң назлы – кызларның гүзәле. Дил рәгъдидәндер – күңел бизәгедер. Къәнд-у-нәуат – шикәр, вә нәуат. Шәмсекъәмәрди – шәмсекамәрдәй: кояш һәм айдай. Рәфтәсе – йөреше, хәрәкәте. Гъәндәлиб – сандугач, былбыл. Гөфтәсе – сөйләшүе, сөйләве. Күңлем рәгъбәте – күңелем теләге, мәелем. Әнбийалар сөннәте – пәйгамбәрләр сөннәте (гадәте, кушкан эше). Кыйлды мәдех – мактады. Җәмилә – күркәм, матур, гүзәл. Кямилә – камил, уңган, һәр яктан да килгән. Къамәте – сыны, буй-сыны. Сәдәф – энҗе кабырчыгыннан эшләнгән зиннәт (төймә); энҗе. Маһеруйи – ай йөзен (айдай йөзен). Сәна – мактау, мактау догасы. Садр – садыр: күкрәк, күңел, йөрәк. Гъилләт – авыру, чир. Вәҗһеңи – йөзеңне, чыраеңны. Мәризъ – авыру, чирле (кеше). Дидерерсән вәҗгъеңи – әгәр тидерсәң (гыйшкың) чирен. Җәсәд – тән, бәдән. Бәхри-дәрд – дәрт-хәсрәт диңгезе. Гаркъ улыбмын – гарык булганмын, батканмын. Пәйаны – ахыры, чиге. Интиһаи гыйшык улмаз – гыйшыкның соңы (чиге) булмас. Хакъ – туфрак, җир. Гъәрзыхаль итмәк өчен – хәлне бәян итмәк өчен. Сән җәзил – син бик тә, син бик күп. Гамь җөдадин – кайгы-аерылудан. Фасбир ул съәбран җәмил – күркәм сабырлык белән сабыр ит. Күрерсән вәйлеңи – хәсрәтеңне, бәла-казаңны күрерсең. Садрең илә зәйлеңи – күкрәгең белән итәк-чабуыңны. Гакыйль улан – гакыллы булган. Кәшфе әсрар әйләмәс – серләрне ачмас. Сохбәт – сөйләшү, әңгәмәләшү, серләшү. Тәгъне әгъйар – читләрнең шелтәсе (ятларның гайбәте). Багъ ара гөл-сәбез хушдыр, михнәти хар улмаса – бакчаларда гөл һәм яшеллек хуштыр, әгәр хурлыклы михнәте (нәтиҗәсе) тигәнәк (чәнечке) булмаса. Бөйлә мөстәсна – болай тиңдәшсез (искитәрлек). Бәдәл – алмаш, тиң. Хөснедин, и җан, мөнкъәтыйгъ кыйлмас бәне илла әҗәл – аның күркәмлегеннән мине әҗәлдән (үлемнән) башка бер нәрсә дә аера алмас. Къәсд идәрсә әһле тогъйан – азгынлык әһелләре явыз ният итсәләр. Хода улса мәдәдкярем бәнем – Ходай минем ярдәм итүчем булса. Мисле маһа пара – маһ – ай: айга пар, айга таң шикелле. Күршәен – күрешәен; күрешик. Зәһи – яхшы, шәп; бик. Үз булып үзләр – үз булып беткән кешеләр. Дәрдең – кайгың, хәсрәтең. Шөйлә – шулай. Моштакъ – омтылу. Зийадә – бик, бик тә. Хили моктандым – байтак, шактый интектем. Халка – халыкка. Әсбаб – сәбәпләр. Так (рус.) – шулай. Тутка – тутыкай, тётка. Зәррәни – бөртектәй. Күр улмайым – сукыр булмаем (булмыйм). Уганым – Тәңрем, Ходаем. Мальчиктый – мальчиктай, бала шикелле. Саймадың чынга – санамадың чынга. Дилгә – йөрәккә, күңелгә. Инәлдем дә бугай аша – артык инәлдем бугай. Дөшән сагъәтдә күңлемә – исемә төшкән сәгатьтә. Деләр күңлем – беренче очракта: күңелем теләр; икенче очракта: күңелемне телер (кисәр). Вә илля – вә әмма, тик, ләкин. Сәне күрмәклекем сартын – сине күрмәклегем өчен. Ушал кыйлмыш сәне Мәүля – сине Ходай шулай яраткан. Терәп күксен – күкрәген киереп. Идеб рәкъкас – биеп (төгәлрәк: биюче кебек итеп). Бер йиңел улмасын бәхши – бер җиңел (төш) бүләге генә булмасын. Гъәувас – суга чумучы (водолаз). Мәгъас – гөнаһлы. Гъәфләт – ваемсызлык. Әйаме шәбаби – яшьлек көннәрен. Бәгъидә – биредә: ерактагы кул җитмәс яр. Сафадин – рәхәт чигүдән. Зәүкъен – тәмен, ләззәтен. Сайма – санама, исәпләмә. Гъәһеднамә – килешү язуы. Ниһанда – яшерен җирдә, аулакта. Вакъты форсатда – форсатлы вакытта, җайлы вакытта. Карыгач – картайгач. Көсүф алмыштый көрсәтдә – каты суыктан кояш тотылган кебек (тоныкланып, нурсызланып) калганда. Бәгъидә абыстаем – ерактагы абыстаем. Вакъты хушами – бәхетле вакытымны. Сәрбагъ – бакчалар «башлыгы»: бакчалар бакчасы, иң яхшы бакча. Дидар – күрешү, очрашу. Фиракъеңдин – аерылудан, аерым торудан; синнән башка торудан. Оемай – йокламый. Гамгин – гамьле, моңлы, кайгылы. Кыйлма грифтар – дучар кылма. Гъәрибләр – монда: кимсетелгәннәр, өлешсезләнгәннәр. Сәнең һиҗреңдә әфкяр – синнән аерылуны фикерләүдә. Фәрагъәт берлә – тынычлык, гамьсезлек белән. Канилә (каны илә) – каны белән. Йийәргә – ашарга. Дидар – күрешү, очрашу. Мөнәүүәр – нурлы, якты, балкып торган. Гирйан – елаучы, күз яше түгүче. Хәрәм – тыелган нәрсә; гаиләдә ят кешеләр өчен тыелган урын (хатын-кыз өчен билгеләнгән урын, бүлмә). Илкем – кулым. Ләтыйфә – гүзәл, күркәм, нәфис. Кәмаляти – камиллекне. Айати – аятьләрне (догаларны). Ләбең – иренең. Гъөнчә – чәчәк бөресе. Фәһм (фәһем) – аң, аңлау, төшенү. Мәкалят – мәкаләләр; бу очракта: сөйләр сүзләр. Хыйаляти – хыялыйларча. Күрәчәк – күргәч. Рәүнәкъ – яктылык, нур. Ригайәти – ригайәтне: олылауны, игътибарны. Идеп фазли гъинайәти – фазыйльлекне (өстенлекне, камиллекне) бүләк итеп. Мөдәүвирсез бигайәти – бик тә туры карый торган. Һилялә охшашы вара – айга охшашлыгы бар. Биңзәр… айа – айга… охшаш. Сайа – саный. Көнәш кеби шәрайати – шартлары (сыйфатлары) кояш шикелле. Бакылыр – багылыр: төбәлер, карар. Кидәрер һәм бу сагъәти – бу сәгатьләрдә һәм җуяр (шунда ук юкка чыгар да). Къамәтең хубий – буй-сының гүзәл. Хуби (хубы) – яхшысы, әйбәте, матуры. Тугаймусың күби – күпләп, күп булып туганмысың. Бу галәм бәрчидә нәбат – бу галәм яшеллек (гөл-чәчәк?) белән тулы. Вә илля соңрада һәйэат – әмма соңында үкенеч. Зикер әйләү – искә төшерү, кабатлау, гел истә тоту. Катасың – катысың. Чәнди – монда: моның кадәре, моның тикле. Сафалар – рәхәтләр. Тәәссефтин – үкенечтән. Хун-хар – канечәр. Зәнки – тупас, кырыс, мәрхәмәтсез. Хар булу – хур булу. Кусайде – куса иде. Күрсәтсәйде – күрсәтсә иде. Җәмалең – матурлыгың, гүзәллегең. Күксиңә – күкрәгеңә, түшеңә. Тәваззигълык итәнләрең йөз анча – йөзләрчә түбәнчелек итүләрен. Михе әлимтик – кайгы кадагы шикелле. Агыз-йары тоелсайде хәмимтик – авыз тарафы тоелса иде тирләгән кебек. Баде сәмумтик – сәмум җиле шикелле. Мумтик – мум шикелле, балавыз шикелле. Моктандырсайде – интектерсә иде. Дәмләр – вакытлар; сулышлар. Зәригъә – монда: яшь кыз (асылда: үсенте). Күңлең йадига – күңелең хәтеренә. Вәфасы юк, зәуаледер сәригъә – ышанычы юк, ә бетүе исә тиз. Һәб – барысы да, һәммәсе. У – ул. Итәрде нәүхә – зар елар иде. Мисъри шаһ – Мисыр шаһы. Сәригъәм – ашыгучым, сабырсызым. Итде фөрйад – елады, агълады. Бәһари – бәһарне: язны. Ләйле-нәһари – төн һәм көннәрне. Вафасыздыр, зәуаледер сәригъә – ышанычсыздыр, ахыры (бетүе) исә якын (тиз үтүчән). Талигъә – бәхет. Сәламулла – Алланың сәламе. Җигәргүшәм – бавырым кисәге, бәгырем. Бәдига – күркәм, гүзәл, тиңсез; татлы телле; хатын-кыз исеме. Рәуанем мәкъсадыйга – юнәлешем максатына. Шәмсе вә маһы – кояшы һәм ае. Йуйдың – җуйдың. Гомре вар – гомере барынча, бар гомеренә. Җыелса, белмәс ала – җыелса да, ала белмәс (бәладән ала алмас). И куәти рухы рәуаным – и җанымның ургылып торган куәте. И дилбәри җан-у-җиһаным – и җан һәм дөньялыгымның иясе (гүзәл хуҗасы). И миһербани дилнәуазем – и миһербанлы (шәфкатьле) күңел юатучым. И бостанә сәрвийе-назем – и бакчалардагы назлы сәрвием. И лаләи руй гөлгъөзарем – и лалә йөзле алсу йөзем. И куәти җан-у-бәһарем – и җанымның һәм (тормыш) язымның куәте. Сохбәт – сөйләшү, әңгәмәләшү, серләшү. Чү михнәт – михнәт шикелле. Мөсыйбәтдер – бәхетсезлектер. Мәгъишәт – тормыш, яшәү, тереклек. Фиракъең – аерым булуың, аерым торуың. Әксәр – бик, күп, көчле. Кыйлыбдыр такъәтем такъ иштийакың – сиңа көчле мәхәббәтем теләге тәкатемне (сабырымны) җуйды. Ширбәти һиҗран – аерылу ширбәте. Күзем гирйан – күзем йәшле. Сәнең йадың – сине йад итү белән. Гөлзар – гөлбакча, чәчәклек. Бидил – шәфкатьсез, каты бәгырьле. Къәндин – кайдан, кайда. Фиракъең утында бисйар көйәрмен – синнән аерылу утында бик көярмен. Кәлями – кәлямне: сүзне. Нигярем – гүзәлем, чибәрем. Хамуш улмаз – телсез, тыныч булмас. Висаль – кавышу, күрешү, очрашу. Дур – ерак. Шаде-харәм – шатлыклы; күңелле. Мәлүл – күңелсез, боек; кайгылы. Мәхбүб – сөекле, сөйгән яр. Ниһанда – аулакта, яшерен урында. Дәрига – үкенеч, кызганыч. Җан-дилилә – җан-күңел илә. Ирсаль әйләдем – җибәрдем, күндердем. Тауил гомер рузый кыйлсын Ул бакый – Ул (Алла) мәңгелек озын гомер бүләк итсен. Дәригъ итмәм – кызганмам. Рузый кыйлсын – бүләк итсен, багышласын. Халка изһар әйләмә – халыкка белдермә. Ниһан әйләмә – яшереп тотма (ягъни: безгә җиткез). Япсаң – яшерсәң (капласаң). Мөкъәддәр – тәкъдир, язмыш. Мисальдә – чагыштыруда. Герифтар – дучар. Гъәнбәр – хуш исле үлән; мәхәббәт гъәнбәрендән – мәхәббәт ароматыннан. Сүзеңнең рәһбәрендән – сүзеңнең сөрешеннән. Нигярем – гүзәлем, чибәрем. Йуйма – җуйма. Ивгә – өйгә. Кызма – кызыкма. Сари – таба. Гъисйан Алла – Аллага каршы баш күтәрүче. Нәданә гъәсъбәи Алла – белмәгәнгә Алла әҗере (җәзасы). Мотыйгъ булу – буйсыну, баш ию. Бакып анлара дөз күзне – аларга күзне туры төбәп. Хөкме уганый – Ходаның хөкеме. Къәный – кайда. Һөдаи Алла – Алланың тугры юлы. Ярин – киләчәктә, алда. Мәүля – хуҗа, ия; монда: Алла. Къәлбене – йөрәген, күкрәген, күңелен. Ул дәмдә – шул мизгелдә. Айгай – әйткән, әйтер. Китән – мамыктан, киндердән эшләнгән ак тукыма. Тузан увакыны – тузан вагын (увак – уалу). Лапта (лапти) – чабата. Кәзеб – ялган. Возу кыйлу – тәһарәт алу. Рәхманый – рахманныкы, ягъни Алла юлындагы кеше. Зирагъәт – игенчелек, иген игү. Тагъәт – буйсыну (Аллага); дини йолаларны үтәү. Сайуң (санаң) – санагыз. Кяһиллек тагъәте – ялкаулыкка, үшәнлеккә баш ию. Монафикъ – икейөзле. Дөхтәри (дөхтәрне) – кызны. Мәүляйа нийаз кыйлу – Ходага ялвару. Хәмед-сәна кыйлу – мактау, олылау сүзе әйтү. Хушнуд – риза, канәгать. Ярагын – әзерлеген. Дилваз – яхшылап, матур итеп. Сөфрә – ашъяулык. Тәбәссем – елмаю. Зилләт – түбәнлек, белемсезлек. Гъише нуш кыйлсаң – типтереп калсаң (алдануны татып карасаң). Әфзаль – өстен. Самит торсаң – кычкырышсыз, ягъни тыныч торсаң. Уйлә – шулай. Дөкәнсә – бетсә. Мосахибдән – иш һәм әңгәмәдәшлектән. Ки дә әйтсен ушал дәмдә – әйтсен ки шул чакта. Дәрдеңә – чиреңә, кайгыңа. Пусә кыйлмак – үпмәк, үбү. Нәхренә – муенына. Ләззати алма – алма ләззәтләре. Мәһәрә – мәһәргә. Рәүнәкъ – нур, яктылык; монда: гүзәллек. Биңзәр – охшар. Күрәнләр хур диеп сайа – күргәннәр хур дип исәпли (саный). Ләгълә (ләгългә) – асыл ташка (алсу һәм кызыл төстәге ташка). Ләтыйф дорыр – матурдыр, күркәмдер. Җиһан эчрә – җиһан эчендә: җиһанда, дөньяда. Хәлаикъ эчрә – халыклар эчендә, кешеләр арасында. Сартын – өчен, хакына. Мәдх (мәдех) – мактау, дан. Ирадә – теләк, ихтыяр, омтылыш. Күңлем зыйасы – күңлем нуры, яктылыгы. Күрмәен – күрмичә. Җәһдеңдә әфгяр – яныңда җәфаланучы. Герифтар – дучар, тоткын, әсир. Вәли – вәләкин. Мәризъ – чир, авыру. Гыйляҗы – дәвасы, даруы. Валлаһ – валлаһи (Алла исеме белән ант итәм). Биһуш – һушсыз. Нәгяһ – кинәт, көтелмәгәндә. Әгяһ булу – уяу булу, сак булу. Гъәҗиб – гаҗәеп, искитәрлек. Җайдай – дөресе: йайдай (йай – җәя). Сайдай – санады, исәпләде. Биңзәр – охшаш, шикелле. Кәлямең тутыйа биңзәр – сүзең (сөйләвең) тутый кошка охшар. Мисле – мисалы. Улсайчы – булса иде; булсаң иде. Ике садрең – ике күкрәгең. Нийәт бирү – ниятләп куйган нәзерне бирү. Мәхбүб – сөекле, сөйгән яр. Вәликән – ләкин. Әлем – кулым. Ходауәндә – йа Ходаем. Кашында – каршында. Фиракъең – аерым булуың, аерым торуың, бергә булмавың. Әксәр күәрмен – бик, көчле көярмен. Нәгышлап (нәкъешләп) – бизәп, чигеп. Гомри гъоссә белән мәхзүн кыйларсән – гомерне сагыш белән кайгылы (хәсрәтле) кылырсың. Фөрйади-зарый – зардан кычкырып егълауны. Кузыну – кызулану, исәрләнү; кәпәренү (куз – «утлы күмер» тамырыннан). Мөгъәккъиб әйләбән дәхи кәлямем – тагы сүзләремә аңлатмалар ясау белән. Җиһан зольмәт ирер – дөнья караңгыдыр. Җөнанем – йөрәгем; бәгырем; күңелем. Зәһи халь! – Нинди хәл! Сәр-асим – гаҗәпләнгән, таңга калган, исе китеп пошынган. Мәхзүн җөнанем – күңелем хәсрәтле. Нәбиләр хаккычөн – пәйгамбәрләр хакы өчен. Исергәү (исеркәү) – истә тоту, игътибар итү; хөрмәт күрсәтү. Мөдилл улың – дәлилле булыгыз; монда: ышаныгыз. Чәндан – шул кадәрле, шул тикле. Тәзвиҗ – никахлау. Хәлегъ идәм – аерам; талак кылам. Ләхза – чак, мизгел (кыска вакыт). Тәфәххөсъ әйләң халем әкъуалемдән – хәлемне сүзләремнән тикшереп (күзәтеп) аңлагыз. Хәҗәр – таш. Сөммә – янә, тагын. Бәгъдә – аннан соң, соңра, соңыннан. Висалә ба җәнанә – җәннәт белән кавышырга. Гяһ-гяһ – вакыт-вакыт. Чәнаникә – шуның шикелле, шуның кебек үк. Кәлямләр – сүзләр. Висалең бәрһәмендин – синең белән кавышудан. Герифтар – дучар, тоткын, әсир. Гизләмәсмен – яшермәсмен. Дөхтәр – кыз бала. Гыйльме мәтълабын – теләк гыйлемен, теләккә ирешү гыйлемен. Кәрам берлә мәрарәгә тәскин бир – юмартлык белән ачынуларга тынычлану (сабыр) бир. Кәлямем – сүзем. Бу мәктүб халигә кыйлсаң итагъәт – монда: бу хаттагы хәлгә карап гамәл кылсаң. Би-сыйфат – чагыштыргысыз. Күңел һәуасы – күңел теләге; күңел ашкынуы. Дәрдемнең дәуасы – хәсрәтемнең дәвасы. Әлене – кулын. Гөзидә – сайланган, сайлап алынган (бердәнбер). Җар – хәбәр, белдерү, игълан; кычкырып дәшү, ачык. Зыйасы – яктысы, нуры. Тутыйа – минераль кушылдык (күз даруы). Кәлям – сүз. Сөннәт – пәйгамбәр эшләргә кушкан эш. Филхаль (фи-л-халь) – шунда ук, шул чакны ук. Гаиб йир – аулак җир, яшерен җир. Җөда булып – аерылып. Мәҗаз – хәл. Кыйлыпмын налә бисйар – күп елаганмын. Заре әфгяр – зар белән җәрәхәтләнә; яралы күңел. Ләбләреңдин – иреннәреңнән. Бигайәт – чиксез, чиктән тыш, бик. Җәһед иткел – тырышлык күрсәт. Кәлям – сүз, сөйләм. Җәмалем – матурым, гүзәлем. Айган – әйткән. Буйныңызда – муеныгызда. Мотлакъ бушка – гел бушка. Көнәшдин – кояштан. Ойкыдин – йокыдан. Къәйед кыйлу – багълау, тоткын итү. Мөкъәддәр каләме – тәкъдир, язмыш каләме. Биңзәш – охшаш; шикелле. Җомах – оҗмах. Мисле тулан ай – тулган ай кебек. Дәрдең – монда: хәсрәтең, кайгың. Җәмаль – чырай, кыяфәт. Висаль – кавышу, очрашу, табышу. Шәмсекъәмәр – шәмс һәм камәр: кояш һәм ай. Багы сәмәр – бакча җимеше. Ширин – татлы, тәмле. Фәзъле берлә – рәхмәте белән, олы күңеллелеге белән. Гъәни – бай (Алланың эпитеты). Сөммә – тагын, янә. Бәдре-лямигъ дилбәрә – тулган айдай нурлы, әсир итүче гүзәлгә. Бинәуа – мескен, бичара; монда: чарасыз. Нәзъмилән уламыдыр – нәзым (шигырь) белән булыр микән. Дәрде-дил үзрә – күңел чиренә, күңел хәстәлегенә. Нам чү былбыл – исеме (аты) сандугач шикелле. Шәмсе талигъ – туып килә торган кояш. Назир улмас – караучы булмас. Бөйлә кәлмәс – болай килмәс. Хөсненең – күркәмлегенең, чибәрлегенең. Мәүҗүд – бар; табыла. Мәхбүбләр – сөйгән ярлар. Биңзәше – охшашы. Күземи алды та уш – күземне нәкъ шул алды (үзенә каратты). Кәндемә – үземә. Мәйл итмәк – теләү; омтылу; ярату. Нәбиләр – пәйгамбәрләр. Гашыйклык силсилендә – гашыйклык чылбырында (гашыйклар төркемендә). Гъәриб – мескен; аптыраган кеше. Әҗнәбиме йә къәриб – чит кешеме яки якынмы. Һәр талибә угърадысам – һәр гашыйкка (монда: талиб – гашыйк) очрадым исә. Дәрдемә кыйлды тимар – чиремә (хәсрәтемә) кайгыртучанлык күрсәтте. Ибтидадин – баштагыдан. Зийадә – артык. Бимар – авыру, сырхау, чир. Зольмәтә дүнде – караңгылыкка батты. Нә шәмес вар, нә – сираҗ – ни кояшы, ни шәме юк. Гыйляҗ – чара, дәва, дару. Бәхре-әфкяра батып – уй-фикер диңгезенә батып. Уш – шушы. Шивә – назлылык, күркәмлек, көязлек. Сахиб җәмал – гүзәллек (матурлык) иясе. Зөлҗәлял – Алла. Кәлям – сүз, сөйләм. Мәхбүб – сөйгән яр, сөекле. Гяһи – әле; кайчак. Фиракъ – аерылу, аерым яшәү. Кәбаб булу – яну, көю; куырылу. Гариф – белүче, аңлаучы; акыл иясе, укымышлы. Тәхәммел – түзем, чыдам. Нөсърәт эстә – ярдәм эстә (эзлә). Гъәфур – кичерүче, гафу итүче. Рийазәтне чикүб – кыенлыкларны чигеп, җәбер күреп. Мәкъбуль – кабул ителгән. Гъәфуре рәхим – рәхимле гафу итүче. Рәхман – рәхим иясе. Хәфа къәндин – хафа кайдан. Битакъәт – тәкатьсез. Сөчек – тәмле, татлы. Нөсърәт өчен – ярдәм өчен. Нәхәрәм – тыелган түгел, тыелмаган. Дөхтәр – кыз. Хәйа – оят; ышаныч, тугрылык. Вәбал – гөнаһ, язык; авырлык. Къарый – карт. Сорсаңыз – сорасагыз. Сакыйн – саклан. Хәмед – мактау, алкыш. Битакъәт – тәкатьсез, сабырсыз. Сагъәт-бә-сагъәт – сәгатьтән-сәгатькә. Герифтар – дучар (тоткын). Мышык – мәче, песи. Зыйафәт – сыйлану, хөрмәтләнү. Хөсран – зарар, үкенеч, кайгы. Хәбибәм – яратканым, сөеклем. Табибәм – дәвалаучым, савыктыручым. Җәмалең күрсәм иде – йөзеңне (чыраеңны) күрсәм иде. Кәлям – сүз, сөйләм. Җигәргүшем – бәгырем ите. Биңзәр – охшар. Тигрү – тикле, чаклы. Сәнең вәсъфың – синең сыйфатың, кыяфәтең. Сәлам бәгъдендә – сәлам соңында. Җәмалең, кәмалең – гүзәллегең, камиллегең. Бәгъдәссәлам – сәламнән соң, сәлам артыннан. Кәлям – сүз, сөйләм. Нәкъеш – гүзәл рәсем. Мәхбүбсән, нәкъешсән – сөеклесең, күркәмсең. Къәнда – кайда. Газиз – монда: кадерле, затлы. Вәсъфың – сыйфатың, билге-галәмәтләрең. Газиз – монда: изге, пакь кеше. Әһле тәмиз – пакьлек, сафлык иясе. Тәхкыйкъ – анык, ачык билгеле. Бөйлә – шулай, шул рәвешчә. Бәгъдә – соң, соңра, аннары. Накъеш (нәкыш) – бизәк, рәсем; монда: сурәт кебек нәфис. Фазыле – өстенлеге; асылы. Гъәфифә – саф, намуслы; гыйффәтле. Көн-бә-көн – көн саен. Ишедәнләр вәсъфыңлә хәйран ула – ишеткәннәр сыйфатыңа хәйран була. Әлеңә алмагыл – кулыңа алма. Бөрйан булу – янып көю. Күәрмен – көярмен. Бихәмдилля – Аллага мактау. Шәраиф – олылык, мәртәбә. Мөшариф булу – (күрү) бәхетенә ирешү. Заре әфгяр – зар белән җәрәхәтләнгән; зарланучы. Грифтар (герифтар) – дучар, тоткын. Шәмсе къәмәрдик дөхтәр – ай һәм кояш шикелле кыз. Шадыманга салу – шат итү, шатландыру. Гыйляҗы – чарасы, дәвасы. Сәлами җавидани миһербаный – иксез-чиксез, миһербанлы сәлам. Нәгяһан – кинәт, көтмәгәндә. Би-хәдд – чиксез. Дәмбәдәм – туктаусыз (сулыш саен). Мөкъәддәм – элек, әүвәл. Садр – күкрәк. Ойкы – йокы. Назин – назлы. Инанәсән – инанасың. Ләйли бәһарым – язгы кичен. Ләйли нәһарым – кич һәм көндезем. Ниһанда – серле, яшерен урында. Дәрд – хәсрәт, кайгы. Гъәриб булу – монда: чит күрелү, кимсетелү; хәсрәтле булу. Герифтар булдым – грифтар (дучар) булдым (хәсрәтеңә). Манәндә – охшаш; шикелле. Дәхи – тагын, янә. Сәна – мактау, алкыш. Ниһан – яшерен, аулак урын. Салауат – дога, теләк, мактау. Бәгъдендә – соңында, артында. Кәлям – сүз, сөйләм. Әлеңә – кулыңа. Һидайәт шәмсе – туры юлга күндерүче кояш; юл күрсәтүче кояш. Дөруд ула – мактау була. Би-хәд, би-гъәдд – чиксез, сансыз. Ифазә – игелек. Йәздан – Хода, Тәңре. Чәндан – әллә нихәтле, бик күп. Салауате-сафйат – саф игелек; ихлас дога. Тәгъәддөд улмайә имкян – санап чыгуы мөмкин булмас. Сахибе гъар – мәгарә иясе (мәгарәдәш). Җар-у-йар – якыннар һәм дуслар. Сахбе һәм алә – иярчен һәм нәселләренә (варисларына). Вә бәгъде – һәм моннан соң. Бәндәи әфкъәр – иң фәкыйрь бәндә. Әксәр – бик күп, күпләгән; монда: бигрәк тә (бәйле). Бөтебдер – языптыр; язгандыр. На-чар – чарасыз. Бабедин – баба: ишек; бүлек. Вәгъзый – вәгазьне. Хифзый – саклык; монда: хәтердә саклау. Дилистан – җаным, бәгърем. Гъәйзый – ачу (ачуны). Тәрек кыйлу – ташлау; монда: тыңламау. Күрисәр – күрер. Фәзыйхәт – хурлык; кадерсезлек. Зәляләт – адашу, хак юлдан язу. Сәгадәтне ала куйган – бәхетне алга куйган, алда тоткан. Һидайәт эчидә улган – тугрылык юлында булыр. Сөрүбән халь – хәл сөрү белән, ягъни яшәп, гомер итеп. Наҗи – котылган, ирекле. Һода – хак юл, дөреслек юлы. Раҗи – өметләнүче, үтенүче. Әзман – заманнар. Пошиман – үкенүче, тәүбә итүче («пәшиман» әйтелеше дә бар). Шәкъәуәт – бәхетсезлек, бәла-каза. Йилкәңә – җилкәңә. Хөшек калу – кибеп калу: уңышсыз калу, коры калу. Фәсадәт – бозыклык, азгынлык. Ләгъү-ләһү – буш сүз, мәгънәсез уен-көлке. Шәйатин – шайтаннар. Уда якма – утка якма. Әшрар – явыз, усал кеше. Яңа – яныңа. Таңа калу – таңга калу, гаҗәпкә калу. Сохбәт – сөйләшү, әңгәмә. Күстәрерләр – күрсәтерләр. Фәсадәт-лә идеп тогъйан – бозыклык белән баш күтәреп, бәреп чыгып. Шухлык – шуклык. Сәййар – ил гизүче; монда: хәрәкәт итүче. Сакыйн – саклан. Гъәддар – хыянәтче, икейөзле, хаин. Хәсълидә – теләгендә; монда: эстәү юлында. Җәһаләт – наданлык. Җәһед (җәһд) – тырышлык. Дота күр хәүфе риҗадан – ышанып кына ятудан хәвеф ит. Әз-фискъ-у-гъисйан – бозыклык һәм гөнаһ эшләрдән. Гъишйан – аңсыз; алданган (тормышка алданган). Әхйа итү – тергезү, җанландырып җибәрү. Әхфа – яшерен уй, сер. Рәсүли җан – пәйгамбәр юлындагы кеше. Зәмин-асман – җир-күк. Михән – михнәтләр, бәла-газаплар. Мәкъсудә – максатка. Әйкан – ап-ачык. Җәһел – наданлык. Һидайәтлек – тугры юлда булу. Тәхәйер – гаҗәпләнү, хәйран калу. Голүмең бабедин – гыйлемнәр ишегеннән. Кач кол – күпме кол, нихәтле кол. Лөкъмә – бер кабым ризык. Сәргәрдан – иза чигү, михнәттә йөрү. Къарилык – картлык. Буш-тәһи – буш, мәгънәсез. Бөйлә – шулай. Сөкран – исерек. Тәфахер – мактанчыклык; горурлык. Никъаб – пәрдә, йөз пәрдәсе. Би-әдәб – әдәпсез. Уламын дип мин-әс-сабйан – сабыйлардан булам дип. Хәсадәтдин фәрагъәт кыйл – көнчелектән азат бул. Гәрдан – муен. Рәушаны – яктысы, нуры. Ан – мизгел, вакыт. Әшрар – явызлык, усаллык. Мәйл әйләмә – күңел бирмә, күңел салма. Гъәбәс – нәтиҗәсез, файдасыз эш. Җәдаль – талаш, кычкырыш. Дили мал – күңел максаты. Ләгъү – буш, мәгънәсез сүзләр. Хәтәргяһ – куркыныч. Җайи – җайны (урынны). Пайи – аякны. Һушйар – тулы акыл, зирәк исәп. Бәд-бисйар – бик алама, бик начар. Гъөсран – кыенлык, кысынкылык. Бәр-шәйтан – шайтанга, шайтанга таба. Хәлаикъ – халык; кешеләр. Түңелмәслек – ваемсызлыкка бирелмәслек. Әлуан – төрле; күптөрле. Азгырубән – аздыру белән. Мәргъүб – теләүче, омтылучы. Мәхбүб – сөекле. Хөсран – адашу, юлдан язу. Әзман – заманнар. Ләһү-ләгъү – буш, юк-бар сүз. Чәндан – әллә нихәтле, күп. Баз – уен; баз әйләү – уйнау. Йил үзә – җилгә. Алдад – алданылган. Малайәгъни – мәгънәсез. Рузгяр – көннәр, вакыт, чор, дәвер. Бисйар – күп. Мөнкад – буйсынучан, тыңлаучан. И нури бәдрем – и тулган аем. Фәссад – азгын, бозык. Гыйбадати – гыйбадәтләрне. Фәсадати – бозыклыкларны. Гадати – гадәтләрне. Могътад – күнегелгән, гадәтләнгән. Фи-з-зәман – тиз арада, шунда ук. Фәүри – тиз, ашыгыч. Дәүри – дәверне. Җәүри – җәберне. Әфгалеңә әзрар – уй-гамәлләреңә зарарлар. Мәйли – мәелеңне, күңелеңне. Лөтъф зәйли – итәк-чабуың матур, ару; монда: әхлаклы, әдәпле. Дәр-вәйли – кайгыда, хәсрәттә. Пошиманлар (пәшиман) – үкенүчеләр, пошынучылар. Һәуа нәфсеңи тәрк ит – һавалы нәфесеңне ташла. Даминең – итәк-чабуың; монда: йөреш-торышың, гамәлең. Фасикълардин фиракъ – бозыклардан аеры (ерак). Мәккяр – мәкерлек эшләүче. Гъарәт итү – талап алу. Гъәддар – хыянәтче, икейөзле. Хәмкъәи гъинад – киребеткән, үҗәт, ахмаклар. Гъөдур – мәкерле; оятсыз. Гөфтегү – сүз сөйләү, әңгәмә. Җөстеҗү – эзләнү, казыну. Заляләтдә бә-иҗтиһад – бозыклыкта тырышлык белән. Рузие вакът гъәдл-ү-дад – вакыт бүләге ул гадел хөкем. Шәрәфкярең шәр әфкярә вирә күрмә бу рузгярә – бу заманда шәрәфле (данлыклы) эшләреңне явыз фикерләргә бирә күрмә (буйсындырма). Би-кәфкярә тәләфкярә кичермә гомреңи бәр-бад – кулыңдагы эшне әрәм итеп, гомереңне җилгә очырма. Җәмале гъәни итеп фәссад – йөз байлыгын бозыклык (чарасы) итеп. Шәр әфкяр – явыз фикерче. Зикреңдин – хәтереңнән. Әз-дад – хөкемнән, җәзадан. Шәкъи гази – рәхимсез клоун. Чәнгяле пази – карчыга тырнаклары шикелле. Уласыз фәүзедин фази – җиңүеннән котылучы булырсыз. Иршад – юнәлеш, тугры юл. Шухи нийәтдә – шуклык ниятендә. Хөсран – үкенеч-сагыш. Заляләти виреп дилгә – күңелне әшәкелеккә биреп. Һидайәт – туры юл. Сәгъиди – бәхетле, бәхетлеләр ише. Зәйл – итәк-чабу. Борһан – дәлил, үрнәк. Шәр афәтә – явыз, хәтәр эшләргә. Аләтә – чара, әмәл. Калма дәр-тогъйан – чамадан тыш азгын хәлдә калма. Хөседрани – көнчелек иясе. Йар, андин дотма йарани – дус, аны (шайтанны) үзеңә юлдаш итмә. Көдүрәт – кәефсезлек, кайгы. Мәляхәт мелхедин – матурлык, нәфислек тозыннан (тәменнән). Һәмчү дамәги сөбхан – шушы Ходай дөньясы шикелле. Бөрйан – яну, кыздырылу. Төхмедик – орлыгы шикелле. Хаша хөшек калган хаша – коры калган ботак чүп-чар ул. Бәд тәрке белән – ташланганлыгы белән начар. Дил – күңел. Гъисйан – бозыклык, гөнаһ. Гъиш – тормыш, яшәү. Ниш – сөңге. Хиш – туган, кардәш. Бәд-әндиш – начар уй. Әмәл – өмет, ышаныч. Ниран – ут, җәһәннәм. Туль – дәвамлы, чамасыз. Суэи – явыз ниятле. Дәгъәл – алдакчылык, хаинлек. Кям – теләк, омтылыш. Даменгә дамен – ау өстенә ау. Рам – буйсынучылар; монда: җаен, ибен. Әз-кан – каннан. Гәрдан – уралу, әйләнү. Бакып йәмин-шималеңә – карап көньяк һәм төньягыңа. Бәр-дар идеп – күтәрелеп; монда: масаеп. Блүгъийәт – үсеп җитү, балигъ булу. Тофулийәт – балалык, үсмерлек чоры. Хазз – өлеш. Шәбабийәт – егетлек. Мәст – исерек. Блүгълар, на-блүгълар – балигълар, балигъ булмаганнар. Рөҗугъ дар – кайту йорты (теге дөнья). Мәдһуш – истән язу хәле, аңсыз. Һушдар – акыл иясе. Йарукым (йарук) – нур, нурлым. Пөр ком – тулы ком. Гъәкъим – кысыр, мәгънәсез. Ба-шухи – шуклык белән. Хөсирүн – югалтучы, зыян күрүче. Һушйар – сәламәт акыл. Бисйар – күп. Дәр-хар – хур (булу). Әшрар нарыдин – бозык эшләр утыннан. Суз – көйдерерлек, көчле. Шәб вә руз – төнен һәм көндез. Тәргъиб – теләк уяту, котырту. Чиз – әйбер. Әдбар (идбар) – уңышсызлык. Шәкъәуәт – бәла, начар эш. Әнгиз – кузгату, ярсыту. Пәрһиз – тыелу. Пише – алдынгысы. Сәгъид – уңыш, бәхет иясе. Әбрар – изгеләр. Әгъсар – гасырлар (күп вакыт). Шаб – егет. Әсхаб – дуслар. Җөмлә-ил-әшрар – барлык начар эшләрне. Гъәлят-т-тогъйан – фетнәдә, башбаштаклыкта. Хөсран – хәсрәтле. Дишвар – авыр, кыен. Фәуаид – файдалар. Әзрар – зарарлар. Блүгъ – балигълык. Фәуахиш – фәхеш, бозык эшләр. Тогъйан – фетнә, бунт. Рух – җан; җан иясе. Фәсадәт – бозыклык. Изһар – ачык, анык. Зи-хөсран – хәсрәттән. Фасикъ – бозык, азгын. Тәбгъ – билгеле бер төркем иярчене. Шаигъ – даның чыккан. Һода – хак юл, дөреслек юлы. Мин-әл-әбрар – изгеләрдән. Гүш – колак. Гъәмләргәдер сән туш – хәсрәт-бәлаләргә очрарсың. Гъәбн итү – алдау. Гъәддар – хыянәтче. Мөштәри – сатып алучы, сәүдәгәр. Тофулийәт – сабыйлык, үсмерлек. Ан – кыска вакыт, мизгел. Ләүхе дәфтәр – язу дәфтәре. Һиммәт – бүләк. Дәркяр – кирәкле, яраклы. Зәмани мин-әл-әзмани – заманнардан бер заманны. Бәрдар итү – йөкле итү. Мәгъбүн әйләү – алдау. Әфзүн – чиксез. Лилхафиз саттар – саклаучы, гафу итүче (Алла). Кака – кага. Уда яка – утка яга. Кәндүзең – син үзең. Мәстүр – яшерен. Пәс тор – башкалардан артта, түбәндә тор. Гъәкс – бер нәрсәнең киресе. Дәстүр – рөхсәт. Шамдин ятма та собхи – кичтән иртәгәчә ятма. Хи – арт сан. Ба-кобхи – кабахәтлек белән; оятсызлык белән. Хәйа берлән шәрм – оят белән намус. Гөлстани җинан садрең – җәннәт гөлстаны күкрәгең. У мәнзилдә – шул урында. Бәдрең – тулган аең (имиең). Әкърар йуйу – ныклыкны җую, йомшару. Ике күксеңне – ике имиеңне. Әлемдин күп әләмләр вар – кулымнан күп бәлаләр бар. Комар бахтән – комар уйнау. Тахтән – һөҗүм итү, өскә ташлану. Килеп галиб мәгъә-л-әгъйар – башкалар белән бергә җиңеп. Үтеп сөк-ран, итеп сөкран – рәхәтләр үтеп, исереп. Зи-л-гофран – гафу итүче Алла. Идеп үз фазлене иншар – өстенлеген мәгълүм итеп. Шәбхун – төнге һөҗүм. Шәб хун – төнлә кан. Фәрхун – шатлыгын. Бәшир бөшри бәшәр – кешелекле, сөендерүче кеше. Мөшир – киңәшче. Би-шәрр – зарарсыз, усал түгел. Шәкъәуәтне нәшер кыйлгыл – бәла-казаларны туздырып ташла. Әкъдам – адымнар. Багый – баш тартучы, гыйсъянчы. Рагый – көтүче, җыеп торучы. Инзам әйләү – кысып тоту. Лик әфша кыйлмайә хәйф шаһ – ләкин Алла гына үкенечне фаш итми. Дели җаның белән бул тамм – телне җаның белән бер ит. Тәләттыйф – матур, күркәм. Ишедән дили суз әйлә – ишеткән күңелне көйдер. Йинҗү риз әйлә – энҗе итеп сип. Әттам – бөтенләй. Дилең миһри – делең лөтъфи – күңелең мәхәббәте ул – телең (сүзең) нәфислеге. Би-зәгъфи – көчсезлек. Ләгъилә рам – сүз белән күндерү. Әз-нәйзаи Бәһрам – Бәһрам сөңгесеннән. Уңалыр – төзәлер. Чөн – кебек. Дам – тозак, капкын. Тәуазигълык – түбәнчелек. Фәуаиддин – файдалардан. Нәмимә – ике кеше арасын бозар өчен сүз әйтү. Һәп – бөтенләй, баштанаяк. Ихсан – яхшылык. Делең… фәкк итү – телеңне чишү. Нәммам – әләкче. Бөтек – язу. Һәтек итү – тарату, хурлау. Хоруслар сах – әтәчләр сак. Наим – йоклаучы. Иршад – юнәлеш. Шәкъидин кача бад чөн бад – бәхетсездән җилдәй кача. Тәгъвиз әйлә – әҗер бир. Йәздан – Хода, Тәңре. Зир – аст (җир асты). Фираш – ятар урын, түшәк. Тораб – кабер туфрагы. Гъәбәс – юкка; мәгънәсезгә. Дәваздәһи – унике (ай). Ляһи – кәеф-сафа сөрүче. Раһи – юлы. Заде зад әйлә – юл азыгын артыгы белән әзерлә. Ибкаэ – калдырып китәр нәрсә; елаучы. Һидайәт әйләгел дәр-пиш – киләчәккә тугры юнәлеш ал. Хиш – үзең. Рийа гъәҗбә идеп әгъраэ – рияга, тәкәбберлеккә кызыктырып. Зыйасы – нуры. Мәхәлл – урын; җир. Кә-әннә фи-л-мәсәлдә юк – гүяки нәкъ мәкальдә юк. Корунлар – гасырлар; монда: чордашлар, гасырдашлар. Къәмусы – һәммәсе. Зи-инҗа – моннан, бу урыннан. Хәмийәтсез – булдыксыз, рухсыз, намуссыз. Чапәк – өлгер, җитез. Гъәсри хәлаикълар – гасырдаш халыклар. Мөрдә – үлек, мәет. Гъәляикъ – болганчык. Дәййүс – үз хатыны белән сату итүче. Мәэнүс – күнеккән. Җинан – җәннәт. Мәгъбус улу – лаек булмау. Руйан – йөзләр (кеше йөзе). Хин – вакыт, заман. Гъәүрәт – хатыннар (хатын-кыз һәм җенси әгъза). Ба-хәйрәт – гаҗәпләнү белән. У – ул. Фәсидә буд (фәсидә булса) – бозык булса; усал, явыз булса. Күрәчәк дөнбалә дәр-зуд – артын тиз генә күргәч. Зән – хатын. Ба-шухи – шаярып. Күчләри рәү-зән – урамнарда йөрүче хатын («рәфтән зән» гыйбарәсеннән). Зи-рәүзән – форточкадан, тәрәзәдән. Ру-зән – йөзенә бәр («ру задән» гыйбарәсеннән). Биһештең – җәннәтнең. Мәхнүс – йөз чөерү. Хәмийәт риштәсен пиш-дар – намуслылык җебен алда тотучы. Мишвар – базар (сату урыны). Дишвар – кыен, авыр. Мәляик – мәләкләр; фәрештәләр. Сәр-ләгънәт – ләгънәт башы, баш ләгънәт. Хали – буш, өлешсез. Аләм әшраре – явызлык кайгысы. Диле салим – сәламәт күңел. Гъәля-л-ихсан – ихсан (яхшылык) өстенә. Голяма – галимнәр. Тәрикъы мөстәкъим – туры юл. Мөддәти мөддәт – вакыт артыннан вакыт (узды). Мәддәт – артты. Никъабсыз хәр – ябынгычы юк, иярсез ишәк. Җиһан тәрке – дөнья ташлау. Рәгъбәт – омтылыш. Ник шәй – яхшы нәрсә. Бәд-кям – начар уй, начар омтылыш. Бакъ – курку. Әкъсам – ант бирү, ант эчү. Мәшругъ – закон кушкан, шәригатьчә дөрес. На-мәшругъ – шәригатьчә түгел. Мәмнугъ – тыелган. Вә иллә – югыйсә. Мәсругъ – ауган, аударылган. Зәхмәт – хезмәт, азап. Мадәм – мәңгегә. Мәкян – урын. Ин – шул, шушы, бу. Шәтем – орышу, сүгү, шелтәләү. Хан – табын өстәле. Әгъзам – бик нык итеп. Рәнди – азгынлык, типтерү, кәеф-сафа. Тәргъиб – куркыту. Табак кәҗ лиси – кыйшык табак яла. Хасиди залям – кара көнчелек. Әкъдәм зән – юлга бас, атла. Имәс күр сән – сукыр түгел син. Инзам – монда: бизәлгән, тезелгән. Саут – аваз, тавыш. Рәгъбәт – теләк, омтылыш. Дөшнам – тиргәү, сүгү. Дәф – шөлдерле барабан. Танбур – кыллы уен коралы. Дур – ерак. Күрисәр сән зур – көч күрәчәксең. Орыр зәнбур кеби алям – мәгънәсе: рәнҗүләр (чирләр) туптан аткан кебек сугар. Заляләт далидер у сетан – мәгънәсе: адашу бөркетедер ул аздыргыч. Хәзәр… әйлә – саклан, сак бул. Ирер игълям – мәгълүм булыр. Сур – сора. Фәсакъәтдә вирүбән дур – мәгънәсе: бозыклыкта ерак китү белән. Һода – хак юл, дөреслек юлы. Дилең һәм аңадыр раҗигъ – күңелең һәм аңар (телеңә) бәйледер. Дил әйләмә бәд-кям – күңелгә начар теләк алма. Зиште зән – начар хатын, әшәке хатын. Къәһер-лән моште зән улма – каһәр (ачу) белән йодрык булма. Суэи-зъән (зъәни) – яман уй, начар ният. Бәгъзе-л-зъәнн фискъ гъисйан – кайбер ниятләр бозыклык һәм башбаштаклыктан гыйбарәт. Әгәрчә маһи – ай кебек (булса да). Сиҗендә кичерә дәүрәт – мәгънәсе: төрмәдә эшләгәнен кабатлый. Җәүрәт (җәүр) – җәбер, гаделсезлек. Әгъмар – гомерләр. Кәрк (гәрк) – ана бүре. Бэһ ан – яхшырак. Азар әйләү – рәнжетү; көендерү. Тир – ату, ук. Зәбани зәхм һәм дәндан – сүз ярасы һәм тешләү. Сөчеклек ләфзы – тәмле тел (сүз). Фәнадин әйләмеш һиҗран – мәгънәсе: мәңгелек йортны сатып алып, бетә торганыннан аерылыр. Рәнг – төс, нур. Бәччәи зән ки – баладай хатын. Көнәш һәм ай дикен зән ки – кояш һәм ай диярлек хатын ки. На-мәхрәм у на-мәстүр – намәхрәм ул, намуслы түгел. Би-дәстүр – рөхсәтсез. Никү – яхшы. Һәзар – меңнәрчә. Бад – булсын. Сәм – агу. Сөке ниран – утлы кайгы (таяк). Вәфа – тугрылык, ныклык. Тәләф – әрәм-шәрәм. Къәни – кайда. Бөкя кыйлу – кайгыру, үксеп елау. Хөсран – югалту, һәлак булу. Ник-әндишә талып – яхшы уй, изге теләккә чумып. Ник-къәлеб – яхшы күңел, изге рух. Катыйле фөссакъ – гөнаһлы, намуссыз үтерүчеләр. Газый – дин өчен сугышучы. Ник-мәрдан – яхшы ирләр, игелекле затлар. Дар – торган йорт-җир; ил, дәүләт. Җар – күрше, иш. Хөсыль идү – эзләү, теләү. Дәр-агуш алмакда – кочакка алуда. Фәуаид – файдалар. Әз-фан (әз-фани) – фани (дөнья)дан. Мәҗалис – мәҗлесләр; җыелу урыны. Кисә – капчык, букча. Гъәдү әхнас – ант бозган дошманнар. Тәлбис идеп – алдап, хәйләләп. Вәсвас – аздыручы, вәсвәсәләүче. Къас (каси) – рәхимсез, каты күңелле. Агяһе улачак гяһи – кайчак хәбәр булачак. Раһ ору – юл салу. Сәүдаме хаһи? – Сәүдәме телисең? Әкнүн – бүген. Йайдин укый атып – җәядән укны атып. Къәсд итеп бәр-җан – җанга явыз ният белән. Туш улу – очрашу. Фигъан – ыңгырашу, кычкыру, үкереп елау. Гуш итү – ишетү, тыңлау. Судсыз – файдасыз. Кичәдер би-түшә гъөрйан – гәүдәгә ялангачлык килә. Мадәм – монда: чик, ахыр. Гъәрәт улдың – таландың, бөлдең (беттең). Дәр-ан – шул вакытта. Гъәф ләттә – буш сүздә. Ләттәи бәттә – мәгънәсез сүзләр. Һәр бан – һәр күзәтүче, һәр сакчы. Мәргъүб – теләүче, үтенүче. Мәгъбүн – алданган. Мар – елан; азгын. Уладыр хөсран – һәлак булыр. Рузгяр – чор, вакыт, язмыш. Кыйлма шәб рузкяр – көндезне төн итмә. Гөрйан – елаучы. Гарый – буш; ялангач. Абзарый – тәмле нәрсәләр. Һәзар егълата – мең кат елата. На-дамәт имәс – үкенерлек, кызганырлык түгел. Икамәт – тору, яшәү; торган җир. Риҗа-дамәт – өмет-үтенеч. Әҗәлдә өнсе җан – әҗәлдә җанның кыскалыгы. Ки пәймани бэһ пәймани – кайсы гамәл башка гамәлдән яхшырак. Ба-мани көҗа мани – арып кайда туктарсың. Хәзәф – чүлмәк; монда: катырак. Рай – фикер, уй-исәп. Бәд – әшәке, начар. Җифә – үләксә, мәет. Сәйер – йөрү, хәрәкәт. Сәр – тау башы. Күй – юллар. Фан – чикле, бетә торган. Хәсәд рани – көнчелекнең аягы. Җар – күрше. Гъөдү хасид – көнче дошман. Әфсад белән касыйд – бозыклык белән үчлек итүче. Гъөрйан – ялангач, шәрә. Мар – елан. Гъөрфан – акыл иясе. Тигъ – кылыч, хәнҗәр. Ба-хәрбе катыйгы – каты сугыш белән. Тәгъвиз – бөти, сихер кайтару чарасы. Бәр-йәздан – Аллада. Тәлбис – алдау, хәйлә. Дәр-ан – шул заман ук. Гәрдан – муен. Сайд – ау (элмәк). Ибталь итү – юк итү, бетерү. Никүсә (никү исә) – яхшы исә, игелекле исә. Фи-л-халь – шул ук хәлдә. Тәзкир итү – искәртү, кисәтү. Тәсхир – сихерләү. Тәзхир – кичегү. Идисәр гъәфләтә икъбаль – ваемсызлыкка таба юнәлер. Дәм-бә-дәм – әледән-әле. Зәһи ник дидекем әгъмаль – кылырга мин әйткән гамәлләр бик шәп. Бөтә дилләр үзә гөлләр – күңелләргә гөлләр үсә. Бөтерә – үстерә. Чүл – дала. Әмәлларгә гамәлләр гъаль – гамәлләр – өмет-теләкләргә чокыр ул. Кол-хасс – чын күңелдән Ходай колы. Идүбән икъбаль – бәхет итеп. Дам – тозак. Делеңгә әйләмә иҗмаль – телеңне кыскартма (?). Һуш илә хәмли забтъ итмәк – йөкне акыл белән саклау. Иртибат – якын итү. Аның хәмлен идеп әхмаль – аның йөген үзеңә йөкләп. Ләгъү-л-ләһү – мәгънәсез сүзләр, уен-көлке. Къәлб – күңел, йөрәк. Ләгъбдин дөшәсән ләгьбә – уеннан уймак чыгу. Тәгъб – михнәт. Дәр-заль – адашучы, юлдан язучы. Шәкъәуәт бадә(се) – бәхетсезлек шәрабы. Зәхем дадәсән – авыру, чир бирәсең. Мәбадә, калма бадә сән – мәгънәсе: зинһар, калма җилдә (бушлыкта) син. Гъәля-л-әзлаль – үзе өчен тирән ялгышу. Бәр-бад – җилгә. Та ан – шул чакта. Өфтад улу – хәтәр хәлгә эләгү. Мөгътад улу – күнү, ияләшү. Йад кыйлу – искә алу, зикер итү. Йаддан үз белмәү – хәтердән аерым дип уйламау. Дана – белүче. Баля – югарыга, өскә. Гъөдү – дошман. Баз итмә – ачып бирмә. Раз итмә – сереңне ирештермә. Җәзб итү – җәлеп итү, тарту. Тогъйан – фетнә, башбаштаклык. Пөрдар – күп, тулы. Дардыр – тулы йорттыр. Бәкадер – мәңгелек йорты, теге дөнья. Әшрари сохбәтдә – бозыклар белән гәптәшлектә. Рихләт – күчү, үлү. Тәръгиб – омтылу, әсәрләндерү. Тәркиб – төзү, билгеле максатка яраклы итеп төзү. Иршад – туры юл. Никүләр – яхшылыклар, изгелекләр. Рухә – рухка, җанга. Гъәза – азык. Мәҗрухә – яралыларга. Китә тухә – бетә, төзәлә. Мөгътад – ияләшү, күнегү. Рәгъбәт – теләү, ашкыну. Дотисәр – тотар. Рәндәи һәмнәшин – бозык әңгәмәдәш, азгын юлдаш. Хуб руй – яхшы чырайлы. Хуб буй – яхшы ис, хушбуй. Әгъйан – аксөякләр, затлылар. Әлуан – төрле төсләр. Дәгъвәт – чакыру, өндәү. Буйи хуш – хуш исле. Әр – ир, ир кеше. Мөшек – мисек (мускус). Дәр-ан – шунда, шул вакытта. Димагъ – борын, сулыш юлы. Нәсим – йомшак җил. Сөкран улу – исерү. Дәр-хакъ – хакыйкатьтә. Никүләри улың хастә – яхшыларны теләүче булыгыз. Растә – дөрес. Мәгъә-л-муалятдә – дуслыкта, бергә-бергә. Зән – ир хатыны. Бәдан – яманнар. Кухи – сасы ис. Сәут – камчы. Мәгъә-ш-шәйтан – шайтан белән. Садикъ – тугры кеше; турылыклы (Аллага). Бәди – явызны. Мозыйлль – юлдан яздыручы. Баикъ – ачык, анык. Әсхаб – шәкерт, дус. Шәкъи әҗсад – азгын кешеләр. Әйде сәрникләри әфсад – яхшы башларын бозык итте. Вәҗәда – вөҗдан. Мослих – үзгәртү, яхшырту. Сәгъидләрә рәфикъ – бәхетлеләргә иптәш, иш, дус. Шәфикъ – шәфкатьле. Хатир – хәтер. Әфтаб – кояш, кояш нуры. Гөляб – гөл суы. Дури киткән – ерак киткән. Вәли худ – яки үзе. Әз-әүбаш – сукбайдан, хулиганнан. Шаб уласың – егет булырсың. Дәр-пиш – алдында, алда. Сәр-пиш салып – башны түбән салып. Лик сөляси хиш – мәгънәсе: ләкин үзе өч кешегә тора. Наб салмак – теш салу, тешләү. Әз-баб – ишектән, капкадан. Кадыйр – көчле, кодрәтле. Әхбаб – дуслар, сөйгәннәр. Фаригъ – азат. Къаригъ – сугучы, шакучы. Шаригъ улу – башлаучы булу. Тарехе әтраб – мәгънәсе: шатлык бирүче (башкаларга шатлык өләшүче). Тәмгъ – ачкүзлелек, комсызлык. Уст (у әст) – улдыр. Би-пуст – тиресез, шәрә. Сәһ – өч. Фәуаиддин өчи дә тәһ – файдадан өчесе дә түбән. Табигъенә күб вай – буйсынучыларына (тәмгъ колларына) күп ай-вай булыр. Һәуага табигъ – тәкәбберлеккә буйсынучы. Тамигъ – ачкүз, комсыз кеше. Гидадер – гидайдыр; ярлыдыр. Зәһб-у-физза – алтын һәм байлык. Фәлс – тәңкә, вак металл акча берәмлеге. Хирсълыкда салыпдыр пай – хирыслыкта мәңге калыр. Нани – нанны, ипине. Әз-у – аннан, аңардан. Пәдид – ачык, күренеп тору. Рәуан улма – юл башлама. Дәуан кыйлма – йөгереп барма. Вәкадә – монда: дәртлелек (якты йолдыз). Рай – уй, фикер. Ари – әйе. Шәбган улмау – туймау, артыгы белән ашау. Сөкран – исерек; котырган. Сәг ран – этнең боттан тешләве. Зәмам – тезген. Фәрхан улу – сөенү, шатлану. Гүш салу – колак салу. Күш – күч (куча – русча). Халем тиң, дир, бә-дәр-зиндан – хәлем зиндандагы белән тиң, дияр. Чәңг – тәпи, бармакларын тырпайткан кул; монда: тырнаклар. Төшеп тиңгә – тарлыкка төшеп. Дәригъ – аяныч, үкенеч. Гъәҗүзи зән – карт хатын, кортка, убырлы карчык. Дар – дөнья. У къари – ул карт. Җәуан – яшь кеше, егет. Дигәр – бүтән, икенче. Даре дөнйадан – бу дөньялыктан. Йаран – дуслар. Риҗадаран – үтенүче, сораучы. Дүгәсез аби чү баран – суны (күз яшен) яңгыр кебек түгәсез. Ширеклек – күп аллалык, күп аллага ышану. Дәр-синнә – яшьлектә. Шәбе хиз – сикереп тор; йокыдан тор. Низ – шулай ук. Фәсадәт куй, улып тәбриз – бозыклыкны ташла, юып чыгар. Ничек баран идәр сәйлян – яңгыр ташкындай юган кебек. Рөҗүгъ идә – мөрәҗәгать итә. Маша – шөкер; яхшы. Хаша – Алла саклап. Бәшәрләр – адәм балалары. Хифз идә – саклый, яклый. Йәздан – Алла, Тәңре. Ки у зө-л-гъизз вә-л-гъифран – Ул кодрәт иясе һәм кичерүчән (гафу итүчән). Ар (ауәр) – башкару. Иншар итү – сиптерү. Баран – яңгыр. Мин-әл-батыйль – ихлассызлыктан, ялганнан. Аб – су. Сил – ташкын. Һатил – көчле яңгыр, коеп яуган яңгыр. Әбр – болыт. Бәһаран – яз көне. Әнуагъ – төрле, һәртөрле. Ихтираз – сак эш итү, тыелу. Нәмимә – яла. Әфтаб – кояш нуры. Мөгътад – күнеккән, гадәтләнгән. Әлкъаб – кушамат, ләкаб, мәсхәрәле исем. Дөругъ – ялган. Тәфтиш – тикшерү. Әбләһ – ахмак. Әз-ан – моннан. Гъәбн идеп – алдап. Көллесе – һәммәсе. Мәгъбүн – алданган. Дан – җим, алдавыч җим. Фәкк итү – чишү; ачылу. Нәммам тәбек итмә – гайбәтче булып йөрмә. Һәтек итү – тарату, мәсхәрә итү. Гизләү – яшерү. Тәхкъир әйләү – хурлау. Тәкъсыйр – кимчелек, гаеп. Бөйлә әгъйан – шулай билгеләнгән. Шакир – шөкер итүче. Закир – исендә тотучы. Нигъмәтә көфран – нигъмәткә көфер итү, күргән яхшылыкның кадерен белмәү. Нокъсан идисәр – киметер. Әмре мәгъруф – белем тарату. Мәүгъиз – вәгазьче. Тилмиз – шәкерт, укучы. Тәляттыйф – хуш һәм яхшы мөгамәлә, яхшы сүз. Тәзкир итү – үгетләү, туры юлга дәшү. Ник сүзе – яхшы сүзе. Тәбзир – күп, артык; исраф. Мих – кадак. Сәнг – таш. Тәнггә дөшмәгел – тарлыкка төшмә. Би-нам нәнггә – хурланган затсыз җаннарга. Зәмине шүрә – тозлы туфрак. Төхм – орлык. Ачигъ – ачы. Бөтә бум-хас – үсә чүп-чар. Шәүкә – чәнечкеле үлән. Хашәк – чыбык-чабык, чүп. Сәхтедил кәс – каты бәгырьле кеше. Көдүрәт – кайгы-хәсрәт, уңайсызлык. Тәхмин әйләү – чамалау. Зирагъәт – игенчелек. Зәхмен – хезмәтен, азабын. Пирлек вә къарилык – картлык, олыгайганлык. Фәналеккә – бетүгә, юк булуга. Мин-әт-тогъйан – бозыклыклардан. Хиндә – вакытта. Тәфахер – дан, горурлык. Сини – монда: олы яшьле. Гами – гади халык, кара халык. Ник мәрдан – яхшы егет. Бихәмдиллаһ – Аллага шөкер. Тагъәт – гыйбадәт кылу. Нисъф – ярты. Улып тагъйәт – һәлак булып. Исә дәүран – яшәсә. Бәһаимдик – хайван кебек. Гъәми – сукыр; монда: мәгънәсез, максатсыз. Мәгасый – гөнаһлар. Әгәр йәк санда сән йәк сән – әгәр бер санда син бер генәсең. Никү мәрдан илән йәксан – яхшы егетләр белән бер тиң син. Зә-ник (әз-ник) – яхшыдан. Мәрд ан – нәкъ шул ир. Бизәр – качар. Әшрар – начар, усал кешеләр. Әгъмардан – гомерләрдән. Борынгыйәм дәйүб – борынгыдаймын диеп. Күтәреп йөрийүр къәрнин – күтәреп йөрер гомер буе. Әбрардан – изгеләрдән. Әндәк гир – кечек тот. Фәккир – фикерлә. Зәккир – исеңә төшер. Къәсдең – теләгең, омтылышың. Гаит идәр – эчендәген бушатыр. Нөтфә – тереклек орлыгы, нәсел орлыгы (мәни). Дөшисәр әз-сәр къөлфә – әгъза башыннан йозакка төшәр. Бәүл – бәвел, сидек. Хөрүҗең һәм ирер әз-зан – чыгуың да шуннан була. Хәмакъәт – ахмаклык. Дәр-раһ – юлга. Къәни – кайда. Хин… гяһ – вакыт… чак. Дөрлаһ – шаяручы, юк белән вакыт уздыручы. Нимә – нәрсәгә, нигә. Маһ – ай. Иман, ауәр – иман китер, ягъни иман белән бергә бул. Һиҗрәт – күчеп китү. Күфрек – күпер. Бөтек – язу (бөти), язмыш язуы. Һәббәт – исү, акрын исү. Наим – йокыдагы кеше, йоклаучы. Гәз – кат (бу юлы). Тәнһа – берьялгыз. Дәр-фан – фани дөньяда. Нуш итү – авыз итү, эчү. Мәдһуш – һушсыз. Мала – малай (?); йөк ташучы хайван дип аңларга да була. Малә – малга. Налә – елау, ыңгырашу. Әсыйгъ – файда, ярдәм. Һиммәтрәк – тырышрак. Улып әтрәк – ташлап китүче булып. Зән – хатын-кыз. Фәнасез калмайа – юкка чыкмый калмаячак. Әҗсад – тәннәр, гәүдәләр, ягъни мәетләр. Әкфан – кәфеннәр. Дөнйадар анлар – дөньяны тотучы заманнар. Әйкан итү – ышану, дөреслеккә алу. Дәри – тау араларында, дала-уйсуларда тереклек итүчеләр. Әбәд – мәңге. Чизи алмадылар әз-ан – бернәрсә дә алмадылар шуннан (милекләреннән). Мадәм – хәзергә; монда: кайсылар. Къәмулары – һәммәләре, барчасы. Мәлбис (мәлбәс) – кием-салым. Мәгъйүб – юкка чыккан, гаиб булган. Мәкян – урын. Ятыркән – ятыр икән. Ба-гъәфләт – гафләт белән; ваемсыз. Күсе рихләт – күченү быргысы. Миһләт бирү – срогын кичектерү. Нәфәс – сулыш. Гъәмә тәбдил – гамьгә, кайгыга алмашыну. Тәзлил – хурлану, кимсенү. Җәүлан итү – бөтерелү, газаплану. Зуд – тиз. Фөган – кычкыру. Бә-фәрсуд – газапланып, әлсерәп. Суд – файда, чара, әмәл. Задә – монда: туганнан бирле, һич тә. Сәкярат – үлем газабы, җан бирү газабы. Касыйд – үч тотучы, каныгучы. Җәрйан – эш барышы. Зәһи ник – нинди яхшы. Нәгъүзе биллаһ – Алла сакласын. Гәр фаза – курыкса. Гъөрйан – ялангач, буш. Мәркәб итенү – монда: күтәреп илтеп кую. Мәҗзәб – тартылу. Ханәи тәнһа һәб – ялгызлык йорты. Әгъмаль – гамәлләр, кылган эшләр. Бәйте вәхшәтдә – вәхшәт йортында. Һәйбәтдә – куркыныч кыяфәттә. Мәгъә-л-гъәйран – аерылып тора торган билгеләр белән. Бәркъ дикен – яшен шикелле. Чү рәгъд – күк күкрәве кебек. Сәрасимә – гаҗәпләнгән, исе киткән. Дәр-гүр – гүр эче. Һәйбәтлек – куркыныч. Ду йар – ике дус, ягъни Нәкир һәм Мөнкир. Дубар – икенче кат; тагын. Җәуаби ар (ауәр) – җавап бар. Хаша – курка. Ба-сауаб күстәр – дөрес, тугры күрсәт. Рәстәр – котылган, азат ителгән. Мәкам ул ан – ул чакта урынлы. Раузаи ризван – оҗмах куанычлары. Атәши ниран – тәмуг уты. Салихе мәсгъүд – бәхетле изге җан. Зуд – тиз. Җайыңи нәмүд – урыныңны күрсәтер. Хәнүс әйләр – кире китәр. Мәками Хакъ шәмүс әйләр – ул урынны Ходай якты итәр. Нәүми гъәрус әйләр – йокыны кәләш итәр. Кяри – эше. Сәхтә – кыен, авыр. Вәсъфда къәсыр ирер әзһан – тасвирларга зиһеннәр кыска булыр. Утлыгъ гъәмүд илән – утлы кисәү белән. Тәгъзиб нәмүд илән – газап күрсәтү белән. Атәше руд – ут ташкыны. Закъәт – тар, кысынкы. Би-такъәт – чарасыз, сабырсыз. Дәр-хөсран – һәлакәттә. Шиддәт – көч, басым. Заййикъ – тар, тыгыз. Хилт идү – ботарлану. Йәкъин – анык, ачык, һичшиксез. Ин – бу. Зоһурийат – булмаганнан килеп чыккан нәрсәләр. Сәрват – төзеклек. Чаладыр сур – быргы кычкырта. Уладыр… һур – җимерелә. Уладыр… бур – һәлак була. Әфуат – вафат булу, үлү. Баля һәм зирләр – өст һәм астлар (җир-күкләр). Чү рәгъдгирләр – әйтерсең күк күкрәтүчеләр. Һәйбәт үзә асуат – куркыныч тавышлар. Бух – тавыш (?). Әнфас – нәфесләр, ягъни җан ияләре. Мәҗрух – яралы, җәрәхәтлеләр. Вирисәрләр рух – җан бирерләр. Әлмәүт – үле. Дорасән үри – үрә торасың. Гъәҗз – гаҗиз. Гасый – гөнаһлы. Гирйан – елау. Сәкрат улу – үлем газабында булу. Закъ (заикъ) әйләү – кычкыру-бакыру. Төраб – туфрак, кабер. Әфрад – кешеләр. Хосман (хосаман) – дошманнар. Дад – дөрес хөкем. Хөкемдә… сәрват – төзек (дөрес) хөкемдә. Сөч – гөнаһ, гаеп. Эсигъ – эссе, кызу. Һәб дан – яхшы бел. Көнәш – кояш. Әбдан – бәдәннәр, тәннәр. Әкъват – куәтләр. Чүн мәс – бакыр шикелле. Мәгъзуб кәс – каһәрләнгән, каргалган кеше. Хәрарәт – эсселек. Чәулан – әйләнеп, бөтерелеп. Ихракъ – янгын, ут. Качи – вак-вак. Тәлх – әчкелт, тәмсез. Гъәзб – газап. Хәшман – ярсу. Идеп әфгаленә пошман – эшләгән эшләренә үкенеп. Заляләт кыйлды зи-л-әутад – мәгънәсе: үзләрен дин үзәге дип ялгыштылар. Фәссад – бозык, азгын. Гъинад – үҗәтлек. Зали мөзыйль – юлдан язган. Кәссад улу – тукталу, сүнү, бетү. Кяфирани рузгяр – кяферлек чоры. Күрең ин руз, күрен, ин кяр – күрегез бу көнне, күрегез бу эшне. Пәлидләр – түбән җаннар. Мөнкәри гъәнидләр – кире кагылган тискәреләр (үҗәтләр). Йәүме вәгъид – кисәтү, янау көне. Җинанә… маши – җәннәткә керүче. Ушал – шунда ук. Ниран – ут. Әмдад – ярдәм, куәт бирү. Һәзар – мең. Сәгъдә – бәхетлегә. Ли-зи-тогъйан – фетнәчеләр өчен, фетнә ияләре өчен. Шәйдан – эштән, әйбердән. Дизелә – төзелә. Мизан – үлчәү. Намә – язу, хат. Уңа… сула – уңга, сулга; уңнан, сулдан. Хәндә – көлә. Гирйан – елый. Гъитаб – гаебен күрү, шелтә. Нәүлә – сөенеч, бүләк. Ихсан – игелек. Вәҗдан – һуштан язу. Нәгъүз билләһи – Алла сакласын. Бәр-дүш – җилкәгә. Налә – елау. Шалә (имла) – кисәү, таяк. Хәйа – оят. Сәйлян – ташкын. Сәййеде гъәләм – галәм башлыгы. Мөдам – һәрвакыт. Зөбдәи – иң яхшы. Поракъ – күк аты, мифик ат. Бәркъ – яшен. Гяһ гъәрбә, гяһ шәркъә – бер көнбатышка, бер көнчыгышка. Әзн – рөхсәт. Хиҗлян итү – оялу, уңайсызлану; монда: ялвару, үтенү. Гъосат-ел-мөэминин – гөнаһлы (юлдан язган) мөэминнәр. Рандә – куып. Угърайа – очрау. Ул гяһ – шулвакыт. Шәфагъәт хаһ – яклауны сораучы. Бәркъ диген – яшен кебек. Кула – куыла (?). Чәндан – шулхәтле, шулкадәр, күп. Гөрбә – мәче. Муш – тычкан. Гөзар – монда: торган җир. Туш улу – очрашу. Чяк ула зәһрә – ачудан ярыла. Җуш – кайнау, тетрәү. Ба-гайрәт – гайрәт белән. Һәйэәт – төс, кыяфәт. Рөэзийәт – хәлдә, күренештә. Гъәли-л-бәтшан – Галинең көченнән, куәтеннән. Лакъ – кыйнау (?). Гъоллар гъәля-л-әгънакъ – муеннарына богау салу. Өммәта – өммәтләрем (өммәт – бер дингә иярүче халык). Дәргяһ – Алла каршында. Гъәрш изисе – күк хуҗасы (Алла). Хәбиб – сөекле. Бәхшан – бүләкләп. Бу хальдикән – шул хәлдә килеш. Фәүҗи – төркем, җыйнаулашып. Мәүҗи – ташкын булып. Күфрек – күпер. Дүзах – тәмуг, җәһәннәм. Фаша – ачык, мәгълүм. Бәндәгяни ник – яхшы, изге бәндәләр. Бәркътик – яшен шикелле. Тәрк идеп – узып чыгып. Мөшрик – күп Аллага ышанучы, мәҗүси. Хаша-хаша – киреләнә-киреләнә. Салим кичәр – зыян-зарарсыз кичәр. Чү тоу – синең кебек. Дәр-гъар – чокырга. Зәһи мәгъфур, ник мәрдан – ярлыканган, изге, яхшы ирләр. Җинан – җәннәт. Дар итү – йорт итү. Биһеште гъәдн – оҗмах, җәннәт. Нәфсе һәуаи – ашкынулы хисләр. Нар – ут, җәһәннәм. Атәш – ут, ялкын. Дәр-хар – хурлыкта. Зәррә – тузан кадәр дә. Гъилләт – кимчелек, чир, авыру. Къас – сизү, тою. Бәүл-гаит – кече һәм олы табигый тәрәт. Нас – кешеләр. Зәһи әгъзаз… әкъдар – яхшы, газиз, кадерле (кешеләр). Әбәд – мәңге. Әләм, гъәм-гъосса – кайгы-хәсрәт, чир. Мәншүз – менү. Әфтаб – кояш. Әфрүз – якты, балкып торган. Идә иншар – сибә, тарата. Хөррәм – шат. Бөтә – үсә. Әнгам – муллык, байлык. Сим – көмеш. Зәр бам – алтын түбә (түшәм). Мөзәййән нөкърәи хамдин – ак көмеш белән зиннәтләнгән. Зәһи кямдин – яхшы канәгатьләнүдән. Гъәсәл – бал. Сәйлян – ташу. Дәрәхтан бә-һәр фәрддән – агачларның һәрберсеннән. Къәнддән – шикәрдән. Вәсъфда къәсыр ула әзһан – тасвирларга зиһен кыска була. Күшәк – матур җиңел корылма (павильон). Къәсъри (къәсыр) – сарай, крепость. Мәргый – чирәмлек, көтүлек. Әгъсан – ботак. Әбр – болыт. Нәһер улып – елга булып. Зәһи ширин – бик татлы. Әнһар – елгалар. Хәүзәи Кәүсәр – Кәүсәр чишмәсе. Җөргъәт – йотым. Әз-ан ширбәт – бу ширбәттән. Хәмсән илән гъәтшан – бишләтә сусау белән. Шәҗре туби – бәхет (җәннәт) агачы. Зәһи никя – бигрәк тә матур. Мөҗдә – яхшы хәбәр, күңелле яңалык. Мөрәссәгъ кясәи зәррин – асылташлар белән бизәлгән алтын кәсә. Мөләззәз – ләззәтле. Ширин – тәмле; татлы. Гъилмане вилдан – җәннәт хезмәткәрләре. Тәкйә итү – сөялү; монда: тез чүгү. Дәстар – сөлге, тастымал. Дилең эстәр – күңелең теләр. Хәрир – ефәк. Ситәр (ситр) – пәрдә, вуаль; тән япкыч. Баля вә йуча – биек һәм югары. Йөз әлуан – йөз төрле, йөз төсле. Җәмагъи итү – кавышу, җенси якынлашу. Рөхсар – йөзләр, кыяфәтләр. Мөлкъән – ташландык җир. Дан, туш – бел, каршыла. Мөганикъ – кочаклау, кочу. Бәр-душ – иң өстенә, иңнәргә. Кәнарендә улып согъкъән – янында (кочагында) һуш китеп. Бүсә итү – үбү. Гъәкыйкъ дикен – ахак шикелле. Гъәбгъәб – ияк асты. Шәукъән – көчле теләкне канәгатьләндерү. Салып тәхтә – аска салып. Балядә фәүкъән – югарыда, өстә. Ула бакирә – гыйффәтле кала, кызлыгы исән. Мөтәххәйр-лә – гаҗәпләнү белән, шаккатып. Валя – рәшә (мираж); монда: исереп. Сәрирендә – ятагында. Зирендә – астына. Нөтфә – аталык орлыгы. Золял – салкын, саф су. Зәукъән – зәвык белән. Көнәш табан – кояш ялтыравы. Хәлкъән – тыштан, читтән. Кочубән күксене бәр-душ – мәгънәсе: күкрәген күкрәккә кочып (кысып). Табар ибкъән – монда: артыгын табар. Дидар – йөз-чырай. Улыркән – булыр икән. Гъизз – кадер, мәртәбә. Нәзран (нәзыйран) – карап. Улып тәрсан – куркып. Нарә – утка. Гъәкърәб – чаян. Мар – елан. Әшрар – явызлар, бозыклар. Дишвар – кыен, авыр. Көффар – кяферләр. Дөшеп вадилар дәр-хар – төшеп хурлык даласына. Къәһһар – каһәрләүче. Тогъйан – азгынлык. Мәхрүкъ – кабынган, ялкын алган. Мәхзүн – боек, кайгылы. Әфзүн – арта бару. Һимһәмим – котырып ачыган. Сәмәр – җимеш. Зәкъкум – ачы; җәһәннәм агачы. Мәсмүм – агуланган. Сийаб – кием-салым. Къәтран – дегет, сумала. Вади – уйсулык, дала. Җиран – күршеләр. Әзърәб (зъәрәбә) улу – сугышу. Мар-гъәкърәб – елан-чаян. Ула әкърәб – янында була. Ула хәмраи дәр-баля – өстә болытлар кып-кызыл булалар. Ләгъәл-уллаһ – бәлки, Алла, ихтимал Алла гына. Баран – яңгыр. Әкътар (къитар) – тезелгән төркем, кәрван. Бәр-гәрдан – муенга. Мөәббәд (әбәд) – мәңгелек. Мөселмане гасйан әз-нар – гөнаһлы мөселманнар уттан. Фазыль идә – кичерү. Мәннан – юмартлык иясе. Гаҗизәм… зәгъифәм – гаҗизмен… зәгыйфьмен. Дишвар – авыр. Улып закъәт – тарлык булып. Һәп – күп. Нулдым (нә улдым) – ни булдым. Рәхмидә – рәхим итә. Хәннан – Алла. Тәрикъе мөстәкъим – туры юл. Никүләр-лә – яхшылар белән. Зәһи никдер – нинди яхшыдыр. Әнгам – муллык, байлык. Илзам – мәҗбүри. Зөнүбем би-хисаб, җәмед – гөнаһым бихисап, җыйналган. Фирагъәт форсатым, тәммәт – ирекле мөмкинлекләрем бетте. Тәгъдад – хисаплап бетерү. Билә һиммәт фута багъла – билгә һиммәт путасын ура. Һидайәт – чын юлга басу. Ран улу – куылу, сөрелү, фаш булу. Улисәр сән – булачаксың син. Кяри бер тәркитер тәркин – эшлекле бер ташлар ташлаячакны. Дот бәрк һида – чынлыкны нык тот. Китәр сәрдин шәка – баштан бозыклык китәр. Әтъйан – киләчәк, булачак. Нәсаихи – нәсыйхәтләрне. Ляих – ачык, аңлаешлы. Бәгъид идә – ераклаштыра. Нури – нурны (иляһи нурны – күңел нурын). Аны табани – аны тапканны. Шитаб – тиз эшләү, тырышу. Никъаб – яшерү, яшерен. Гъөрйан – ялангач, шәрә. Чяк әйләмә дамен – ертык, тишек итмә авын (җәтмәсен, пәрдәсен). Вәдигъә – сакларга бирелгән, әманәт әйбер. Кям – теләк, омтылыш. Замен – ышаныч, гарантия. Тәслим исә – тапшырылса. Китәр инсаф, имәс ин саф – китәр инсаф, бу саф (лык) түгел. Әтляф итү – әрәм-шәрәм итү. Нәкъд – кулда булган акча. Дәр-гъөсран – мохтаҗлыкта, кысынкылыкта. Мөратиб, гъиззе дин – мәртәбәле, дин күрке. Гъәналык – байлык. Йафигъ – ябык (рифма өчен). Рафигъ – күтәрелүче, үсүче. Нафигъ – файдалы, отышлы. Ля-әдәб йәд-ри – әдәпсез, кулы озын (сорамыйча алучы). Вирәсән садри – мәгънәсе: ирек бирсәң, юл куйсаң. Мөгътәриф җай – күрекле урын. Әшгъар – шигырьләр. Юл вар – юл (белән) бар. Хуб бад – хуп булсын, яхшы булсын. Дүрт пайа – дүрт «аякта», ягъни дүрт юллы шигъри строфада. Әгъля – өстен, бөек (Алла күздә тотыла). Көн-бә-көн әҗля – көннән-көн яктырак, нурлырак. Сартын – өчен. Мәүля – Алла. Хәуля – аулаклык; монда: ялгызлык. Җәмал базарларын – матурлык базарларын. Нәзар дәрйаларын гиздем – монда: бик күп күзәтүләр кичердем. Тапмадым әүля – яхшыракны тапмадым. Шикяйәт – зар. Рәүнәкъ – нур, яктылык. Ригайәт – тәртип, игътибар. Идеп фәзъле гъинайәти – олы күңеллелек белән бүләкләде. Бигайәти – чиксез. Һилялә охшатды вара – айга охшатты барысын. Нәкъши – нәкышне: сурәтне, бизәкне (матурлыкны). Биңзәр… айа – айга охшар. Сайа – саный. Бидайәти – өр-яңа күренеш (башлангыч) сыйфатында. Көнәш кеби сөрайәти – монда: күкләрдәге кул җитмәслек кояш кебек. Көлүбән садрем йакылыр – көлүгә, күкрәгемә ут кабыныр. Сагъәти – сәгатьләрдә. Ләтыйфә – матур, күркәм. Җәмаләти – матурлыкны, күркәмлекне. Айәт – Коръән шигыре; монда: дога. Ләбең ләгъел, дешең гъөнчә – иренең – рубин, тешең – чәчәк бөресе. Кәмаләти – камиллекне. Мәкъаләт – сүз, образлы сүз, үткен сүз. Көндик – көн кебек, кояштай. Хийаләти – шашу. Мөлякъәт – кавышу, ирешү. Мәгъмур – яратылган, төзелгән. Мәһҗүр булу – аерылу, чыгу. Тутый гөфтә – тутый кебек сөйләүче. Гъәкыйкы дотасән шәфтә – ахакны арзан бәялисең (тешләреңне күп ялтыратып сөйлисең). Ашөфтә – борчулы, борчылган. Мәкъһур – каһәрләнгән. Мокътад – җитәкче, әмер бирүче. Остад – остаз, оста. Һәфтад – җитмеш (мәртәбә). Мәншүр итү – нәшер итү, тарату. Мәхсүр – хәсрәтле. Руз – көн, көндез. Мәсрүр – шат, сөенечле. Хатымга – хатыма. Мәэсүр – әсир, тоткын. Мәдһуш булу – аптырау, куркуга төшү, югалып калу. Илеңездин – авылыгыздан. Туш булу – туры килү, очрау. Сезгә варам, имеш, мән уш – сезгә барам, имеш, мин шулай. Мәхбүб – сөекле. Мәхҗүб булу – томанлану, караңгылану. Къәнда варасән – кайда барасың. Мәнсуб – караган, кергән; мөнәсәбәтле. Сул белә сагый – сул белән уңга. Мәкъруб – якын. Хәрәм – хатын-кыз өе; хәрәмсарай. Мәргъуб – әйбәт, яхшы. Нәтә – ничектер; нигәдер. Тайре былбыл – былбыл кошы. Шәгъәф – көчле ярату, мавыгу. Бер дандәй – монда: бертөсле, охшаш. Талигъә – бәхетле. Нигяһ улсын – саклансын, исән булсын. Мәдх – мәдех; мактау, данлау (сүз бер иҗекле итеп укыла). Дәуа(и) рәфгый – бетерүче дәва, хәлиткеч дәва. Нә мәдх илә идәм рәфгый – нинди мактау белән (тасвирлап) бетерәм. Күрәчәк сабърыми – күргәч сабырымны. Итмәйүр нәфгый – файда итми. Ике йайди (ике йайдай) – ике җәядәй. Булыр гүйә кара рәфгый – гүя кара (төс) юкка чыгар. Дудакларың – иреннәрең. Дил алырдай – җанны алырдай. Делең фәсыйх – сүзең матур, ягымлы. Тапмадым сәмгый – ишетеп тә белмәдем. Ул хиндә – ул чакта, ул мизгелдә. Чү шәмгый (чун шәмгый) – шәм шикелле. Мөзый – яктырып, нурланып торучы. Күземдәки дәмгый – күзләремдәге яшьне. Дәре мандә – авыр хәлдә калу. Күңлем идүбән җуш – күңелемне дулкынландырып, борчып. Намуш – елап, сыктап. Тыйгыны куйгыл – кылычын сал (мәхәббәткә кылыч сал). Йуйгыл – җуйгыл, җуй, бетер. Тәрәххем – мәрхәмәт, рәхим-шәфкать. Зәман хальгә – бетмәс чир хәленә. Бәгъидә – озакта; ерактагы; монда: кул җитмәс. Мәхәббәт нар иде сән дилбәридә – мәхәббәт син йөрәкне җәлеп итүчедә (бәгырьне өзүчедә) ут кебек иде. Фәлянә-сөрур – сөендерүче фәлян. Һәм ан – шул ук заман; шунда ук; хәзер генә. Сәбахда – таңда; таң-иртән. Мәхабб – яшерен саклана торган җир, сер урыны. Шәгълә – ялкын; якты шәүлә (нур). Дилзар – зарланучы йөрәк; сыкранучы күңел. Һилял – яңа туган ай; ай урагы. Абе зөлял – татлы су; саф чишмә суы. Сормагыл (сорамагыл) – сорама. Һәп – кайчандыр бер; бервакыт. Къәриб – якын. Нидәм (ни итәм) – ни эшлим. Къәнда – кайда, кая. Чабыңи йайганларым – даныңны җәйгәннәрем. Хәсрәти әйам – кайгы көннәре, матәм көннәре. Хәйрәти әүһам – тынгысыз хыяллар. Әзманлар – заманалар; вакытлар. Кямилят – тулысынча, төп-төгәл. Дәрддә үткән – хәсрәттә (мәхәббәт чирендә) үткән. Баде сәба – иртәнге җил (көнчыгыш тарафыннан исә торган). Илтимас – үтенеч. Илт сә – илтсәнә. Гәзид – бүләк. Булсын мәзид – өстәмә булсын. Ташлама са – ташламасана. Тот са – тотсана. Көн – монда: «кояш» мәгънәсендә. Сәрви – төз, зифа буйлы; кипарис агачы. Айгыл – әйтче. Мәдхилә (мәдех илә) – мактау белән. Къәтгъән – катгый рәвештә. Равиләр – хикәячеләр; монда: хәбәрчеләр. Фетнәи гошшакъ – гашыйклар фетнәсе. Такъ – ярымтүгәрәк; арка; җәя дугасы. Къәдде-къамәтең – сының-буең. Гъәҗиб-ел-мәнзар – искиткеч күренеш, манзара. Пор-нур – нур тулы. Вәхйә китү – үз-үзен оныту. Бинамаз – намазсыз. Бинийаз – догасыз. Әүкатеми – вакытымны. Бер нәзардә – бер карауда. Дар әйләү – тора торган урын итү (биләп алу). Зәбун әйләү – зәгыйфьләндерү, көчсезләндерү. Гъәфләт шәраби – ваемсызлык шәрабын. Заигъ үткәрмә әййаме шәбаби – яшьлек көннәрен әрәм үткәрмә. Афтаби – төсле кәгазь (саргылт һәм кызгылт төсләрдә). Улырды – улыр иде: булыр иде. Ниһан – аулак урын, яшерен җир. Үфкәм – үпкәм. Моштакъ улу – омтылып тору; кавышуны теләү. Фөрйади-зари – зардан кычкырып елауны. Итмә мәэйүс – өметсез итмә. Хәүф-риҗадан – хәтәрләр һәм өметле нәрсәләрдән (кирәкмәгән һәм кирәкләрдән). Бөлүгъга җиткән – балигълыкка җиткән; үсеп җиткән. Нида кыйлу – кычкыру. Къәндин – кайдан. Сәнеңдик тигрәле килгән – синдәй төгәл уңган. Мөхлис – ихласлы. Кәлям – сүз, сөйләм. Сол – ысул; юл, чара. Вәгъдәйләдең (вәгъдә әйләдең) – вәгъдә бирдең. Тотып хәсъләт һәуасы – өстенлек тәкәбберлеге тотып. Гыйше нуш итү – мәхәббәт ләззәтен алу. Вәсъләт дәуасы – кавышу дәвасы. Китәдер фәүри – тиз китәр, тиз узар. Итмә үзеңә җәүри – үзеңә җәбер итмә. Фәсъләт – аерымланганлык, бүленеп тору. Нури дидә – күз нуры. Гъәфләт дәуасы – ваемсызлык исереклеге. Әүкъатдән – вакыттан (дөресрәге, вакытлардан). Рәүнәкъе – нуры (алсулыгы). Къарыйды – картайды. Хиркъәт – ялкын, ут; монда: ачы хәсрәт. Фиркъәт – аерылу, аерым яшәү. Җана – җанаш; җанга. Сакыйн – саклан. Хәркъын – утын, ялкынын (дөрләп януын). Хурелгъәйн – хурның (хур кызының) үзе. Җәмал ләүхендә нәкъешең – матурлык тактасында сурәтең. Дүрт пайа – дүрт аяк-баганага (дүрт юллы строфага). Гъайәтин-гъайа – чиктән тыш. Җайа (җайга) – урынга. Мөкъәддәр – язмыш. Мәкъһүр – каһәрләнгән. Күгә – күккә. Мәнләр – шәхесләр, затлар. Талиб-толабә – шәкертләр, укучылар. Рәдд әйләде сөбхан – Алла кире какты. Һәр ан – һәрвакыт; монда: һич тә. Гъише-нушындан – хозуры-рәхәтеннән. Җушын (җушкын) – дулкын. Егетлек – монда: яшьлек. Санса кушындан – пары (ише) итеп санаса. Гыруш (грош) – вак тәңкә (ярты тиен). Фөруш – сатучы, сәүдәгәр. Гыйшык разындан – мәхәббәт сереннән. Хат идәче – хат илтүче. Җасус – шымчы, яшерен күзәтүче. Ни ката калдың? – Нигә катып калдың? Хәмед – мактау; шөкер (итү). Салауат – мактау, олылау догалары. Гариф – белүче, аңлаучы; акыл иясе, укымышлы. Тәхәммел – түзем, чыдам. Гөнаһкяр – гөнаһ иясе (гөнаһ эшләүче). Зыйафәт – сыйлашу, күңел ачу. Рийазәт – тыелып тору, чикләнү, күңел кырылу. Къәрйә – авыл. Әман – имин. Нөсърәт эстә – ярдәм эстә (эзлә). Баб – бүлек. Әйделенде – әйтелде. Азмайасән (азмагайсың) – азмасаң иде. Казмайасән – казымасаң иде. Җаныңтик – җаның тикле, җаның шикелле. Мышык – мөшек: песи, мәче. Талиб – укучы, шәкерт. Тагъ булыр – бер булыр. Хәйа – тыйнаклык, оятлылык. Хәрҗем – чыгым, расход. Хатитмәгел – хата итмәгел. Дәмең булса – монда: тәэсир алган булсаң. Зале нөктә… күз – күрер-күрмәс… күз. Дөхтәрләр – кызлар. Әлдә – кулда. Ләбем – иренем. Заһир булмас – ачык булмас. Коругъ калдым – коры калдым. Тагъдин – таудан. Герифтар булу – дучар булу, тоткын булу. Үртәр – аерыр, биздерер. Бабына – ишегенә; монда: юлына. Угърама – очрама, туры килмә. Шикяйәт – зар, зарлану. Атлыгъ – атлы, исемле. Йәйелеп – җәелеп. Вя илля – тик әмма. Ике садрең – ике күкрәгең. Нуры тигәр гъәлямәти – күренеше нурланып тора. Әгъля – өстен, бөек; монда: Алла (ул Алла). Һәмишә көн-бәкөн әҗля – һәрвакыт, көннән-көн нурлырак. Сартын – хакында, хакына, өчен. Дәгъүәт итдем – мөрәҗәгать иттем. Мөдам итдем – дәвамлы, өзлексез иттем. Бизәр улыр – интегеп бетәр. Бигайәти – чиксез. Һилялә охшашы вара – айга охшаган (җире) бар. Сийакың – кыяфәтең, сыйфатың. Дешең – йенҗү дезелмешдер – тешең – энҗе тезелгәндер. Тирдең – тиердең, тидердең. Гяһи – кайчакта (берара). Тотубән әшуак – көчле теләк тотып. Нәҗасәткә – пычраклыкка, әшәкелеккә. Фасикъ – әхлаксыз, бозык. Галимә – укымышлы, галим (хатын-кыз). Фәһем итсәнә – уйласана, уйла. Хали – буш, мәгънәсез. Би-бисмилла – бисмилласыз. Аб – су. Садрең – күкрәгең («имиең» мәгънәсендә). Чәшмеләре – күзләре. Сәнавар – нурлы йөзле, якты чырайлы. Чәшем кыйлды – карап торды (күз салып торды). Хасыйл итү – нәтиҗә чыгару. Катигъ – каты, нык. Сүзләр – сөйләячәк, сөйләр. Гашыйк булыр бигайәтдән – гашыйк булыр чикләнмичә. Итагъәтдә – буйсынуда, күндәмлектә. Үртәр – яндырыр (казага калдырыр). Ашарда – ашаганда, ашаган вакытта. Сыйхат – «сыйхәт» нең күплеге; кычкыру, ачы тавыш. Дөхтәр – кыз, кыз бала. Вәззоханың әфтабидыр – иртәнге кояштыр. Талгъәте – балкып күренеше. Ләбләреңнең – иреннәреңнең. Җәзил – бик күп, мул. Җөдадин (җөда) – югалту, аерылу. Фасбир ул съәбран җәмил – күркәм сабырлык белән сабыр ит. Шәмси талигъ – күтәрелеп килә торган кояш. Нәзар улса – караса, күз салса. Вәйлеңи – бәла-казаңны, кайгы-хәсрәтеңне. Зәйлеңи – итәк-чабуыңны. Къәнд – шикәр. Бурийа – камыштан тукылган палас, чыпта. Ушандак – шулай ук. Нөсърәт – ярдәм. Кяшки – әгәр дә. Фашә чыкды – фашка чыкты; киң мәгълүм булды. Сөчек тел – тәмле тел; аздыргыч тел. Вәликән – вә ләкин, ләкин. Зийадә – бик, күп. Фөрйаде зари – зар елау тавышы. Къәни – кайда, кая. Зыйафәт – сыйлашу, хөрмәтләшү. Сәйран – күңел ачып йөрү; монда: бушка йөрү. Хөсран – кайгы. Бунъларыңны – буыннарыңны. Талиб – укучы, шәкерт (гыйлем таләп итүче). Укыган улмасын галиб – укучы үзен өстен сизмәсен (тотмасын). Җөда булу – аерылу. Гозре (гъөзре) кәлям – үтенеч сүзе. Мөдам итү – дәвамлы, чиксез итү. Къаль вә къил – буш сүз, имеш-мимеш. Сәба йиле – таң җиле (кояш чыгар алдыннан исә торган йомшак җил). Дәрдеңдин – монда: хәсрәтеңнән. Сәбилләр – юллар, олы юллар. Чабың – исемең, шөһрәтең. Азганы – монда: ашкынуы, ашкынганы. Әзманый (әзман) – заманалар. Вәгъдәи мәүсукъ – ышанычлы вәгъдә. Мәгъшукъа – мәгъшукка. Җәмал – монда: күркәм гүзәл чырайлылык. Тотошлай – тоташлый. Сартын – хакында, өчен. Фасикъ – әхлаксыз, бозык, зиначы. Йайен – җәен. Һава сугу – монда: эссе сугу. Пешегүбән (пешегү белән) – пешегүдән. Зилләт – түбәнлек, хурлык. Гарлык – гарьлек, хурлык. Үзә йөрү (үзрә йөрү) – өстендә йөрү. Каралубән (каралу белән) – каралып. Чиркен – яман, начар. Къәни – кайда (ул). Вактый – вакытын. Тун-чикмән тыгыну – тун-чикмән киенү. Шөйлә – шулай, шул рәвешчә. Узгын – узучы; узарлык. Пахытный – җир сөрүче. Нар – ут (җәһәннәм, тәмуг уты). Әл дә – әле дә. Гасый – буйсынмаучы, гөнаһ эшләүче, гөнаһлы. Әгъва (игъва) – аздыручы, котыртучы, яла ягучы. Би-мәгъна – мәгънәсез (аңсыз). Гъәффар – кичерүче, ярлыкаучы (Алланың исем-эпитеты). Ойкымны – йокымны. Гәз – кат, тапкыр. Яңылмый юла яңылдым – ялгышмас юлга ялгышып кердем. Фәһм (фәһем) – аң; аңлау, төшенү. Егетлек вактыйда йилгел – монда: яшьлек вакытында җилеп (йөгереп) йөре (ашык). Гүрничә – горница, өйнең ак ягы. Уенчада – күңел ачуда, уен-көлкедә. Ки әлдән ул сәне салмас – кулыннан ул сине төшермәс. Садре әйванә – веранданың түренә. Әхйанә – вакыт-вакыт. Эшилә – эше илә, эше белән. Имамәт – муллалык, рәсми руханилык. Тагъәтьче – итагать итүче, Аллага буйсынучы. Булисәр (булисар) – булачак. Шөйлә – шулай. Салмам ла – ташламам ла. Бауәр итәрмүсән – ышанырсыңмы. Кәсрәт – бик күп, чиксез. Чагълар – агызыр; күз яше түгеп елар. Нәгыш (нәкыш) – бизәк, рәсем, орнамент. Йыгач – агач. Дәрдемгә (дәрдемә) – монда: чиремә. Гыйляҗ – чара, дәва. Чаксын – монда: ачы итеп кыйнасын. Йибәрлеп – бәрелеп. Екыл – егыл. Җөпкә куймасын – тиңгә алмасын. Гомер буен – гомер буенча. Имәс – түгел. Йай – җәй. Йадә тоту – истә тоту. Әзйадә – бик күп (зийадә – күп). Тармыш – тарыган. Җай – урын. Салим – сәламәт. Вәфасыз – ышанычсыз. Гъәһед-пәйман – вәгъдә, ант. Дупляк – «дупло» сүзеннән (тишекле карт агач: черек кискә). Игмичә – имичә (буйсынмыйча). Әкнүн – бүген. Сана сән лөэ-лөэ мәкнүн – яшерен энҗеләр дип исәплә син (аккан күз яшьләреңне). Мәфтүн – алданган (сөюдән башын җуйган). Хибесдә гүйәки мәсҗүн – төрмәдә утыручы кебек. Бөйлә кыйлдым сәңа мәмнүн – шулай сиңа сөенеп (үгет) кылдым. Кирәк – Сәйхун чыгып Җәйхун – кирәк Сәйхунны чыгып, кирәк Җәйхунны чыгып. Җигәр-хун – канлы бәгырь, ягъни тирән хәсрәт. Мәгъмүм – гамьле, күңелсез. Мәхзүн – кайгылы, хәсрәтле. Беткен – бетче. Йиткен – җитче. Сачып зәһрен сәңа гәрдүн – сиңа язмыш зәһәрен чәчеп. Мәскүн – җирләшү, урнашу; монда: утыручы. Күрәнләр – күргәннәр, күрүчеләр. Гаҗәб шәүкый (гъәҗәбе шәүкый) – монда: мәхәббәт әкәмәте. Чудук кына (чудо ук кына) – могҗиза ук кына. Тәгъзиб әйләде – газаплады. Дәһри – динсез, имансыз. Ләкъәб – кушамат. Пошу – ачулану, тиргәү. Сартын – хакын, өчен. Булып шешмә – шешенеп. Зарбе вәҗи – газаплы кыйнау. Талакъе гъәйре раҗи – өч талак, ягъни мотлак талак. Үзедин салды – үзеннән ташлады. Анфалит – инвалид. Госсә-гъәм – кайгы-хәсрәт, кайгы-зар. Аһ-фөган – аһ-зар. Сөч – гөнаһ, язык; монда: гаеп. Җене өзелгән – монда: тамыры, сеңере өзелгән (асылда, үңәч). Гъәмкәсари – якын дус, сердәш, кайгы уртаклашучы. Мәһҗүрә – аерылган, ташланган хатын-кыз. Мәэҗүрә – бүләкләнгән, әҗер алган. Ачигъына – ачуына; зәһәренә. Бүрә – бура (минерал); монда: агу. Бәһрә – өлеш. Мәхсүрә – хәсрәтле. Синәмдә мәзкүрә – күңелемдә, йөрәгемдә телгә алынучы (истән чыкмаучы). Мәнзурә кыйлу – игътибарга алу, игътибар объекты итү. Мәсхүрә – сихерләнгән. Мәхтурә – хәтердә тору, истә тоту. Мәстүрә – бөркәнгән хәлдә (йөз яшереп тору); саф, бозылмаган кыз. Дәстүрә – гадәт, кагыйдә. Мәнкүрә – кире кагылган (кызның үзе күздә тотыла). Мәхзүрә булу – куркыныч, коточкыч булу, яки киртәгә юлыгу. Мәхътурә – хәтәргә очраучы. Мәгашең рәүнәкъен – тормышың нурын. Шәүкъате зәүкъатьләр – зәвыклы сөешүләр. Заигъ итдем әүкъатьләр – бушка вакытлар уздырдым. Аслан – һич тә. Фәслан – өлешләп (азлап булса да). Мөлякъәтләр – кавышулар, очрашулар. Къәсдан – эзәрлекләүчән. Дәрд – чир, хәсрәт. Пуштым – почта белән. Нәкъкаш – рәссам. Шәйэ гаҗәб – гаҗәп эш. Мөстәҗаб булу – кабул булу. Гизләү – яшереп саклау. Хубтәр – бик яхшы. Дөхтәр – кыз, кыз бала. Окмак – огу; аңлау. Йашка – яшькә. Тәгънә итү – хурлау, сүгү, гаепләү. Къәдәм – адым. Бәни адәм – адәм баласы. Кыйтга – кисәк, өзек (кыска шигырь). Чабыгуп – чабып ук. Таргауле (рус. торговля) – сату-алу. Хар – хур. Тәсбих-тәһлил агъзыйда – авызында (өзлексез) дога. Мәзах сүз берлә чалышма – мәзәк сүз белән көрәшмә. Ләгъү – буш сүз, юк сүз. Ирадә – теләк; омтылыш. Тәдбир әйләү – чарасын эзләү. Тәбдил булу – үзгәрү, алмашыну. Зәррәчә – бөтенләй, кечкенә төштәй. Зиби – бизәк, зиннәт. Хишман – ачулы, үчле. Сәбәб бер лә – сәбәп бер генә лә. Мәкалемне – монда: сүземне. Туянча ләб итү – туйганчы үбү. Мәй – шәраб (сүз үбешүдән исерешү хакында). Җәмалемне – чибәремне, гүзәлемне. Тирешеп – тиерешеп, тидерешеп. Хәлял итү – өйләнү, никахлану. Очардем – очар идем. Баде – җиле. Пәйки – пәйк: илче, хәбәрче, курьер. Тайран итү – очу, очып йөрү. Гата һәм миннәт эчендә – бүләкләү һәм юмартлык эчендә. Күп әлүан нигъмәт – күптөрле ризык. Сәйран итү – тамаша итү, хозур алып йөрү. Гаркъ улубән нура – нурга чумган. Мәгъә әһиллә мәсрура – айлар буена шатлыкта. Биһуш әйләдең – һушсыз иттең. Шу дәклү гыйше нуш итдем – шулхәтле мәхәббәт ләззәтен татыдым. Сафа вә зәүкый җуш итдем – рәхәт вә зәвыклануны хирыс иттем (шашынып теләдем). Йөзеңә йөземи сөрдем – йөзеңә йөземне сөрттем (тигездем, капладым). Гъәрше көрси – күк тәхете; монда: рәхәтлек урыны. Җәмалем күңле-күкси дә – гүзәлемнең күңеле дә, күкрәкләре дә. Хури гыйльман, хури вилдан – оҗмахка кергән кешеләргә хезмәт итүчеләр. Ушал – шул, шушы. Фәрхан – шатлыклы, сөенечле. Һәр ан – һәр мизгелдә, һәрвакытта; монда: һичкайчан. Зыйа – яктылык, нур. Тутыйа – тутыя ташы; монда: күз даруы. Хәлял – никахлы хатын; хәләл җефет. Миннәт – канәгатьлек (яхшылыкка яхшылык). Зөлҗәлял – югаргы (Алланың эпитеты). Мивә – җимеш. Шивәсе – назлысы, нәзакәтлесе. Бимәҗал – көчсез, чарасыз, яки бимәҗал Алла – Алланың ярдәменнән башка. Дәрд – чир; бәла-каза. Салыпдырмы залял Алла? – Бәла-каза салган микән Алла? (Юлдан язу (тәкъдире) салган микән Алла?)"
Poem
"дәбият галимнәре шагыйрьләрне буыннарга бүләргә ярата. Шигъриятне күзаллау өчен җайлы алым, әлбәттә. Беренче карашка үзен аклый да: чыннан да, гадәттә, шагыйрьләр әдәбият мәйданына төркем-төркем булып килә бит. Заманында, Фәйзуллиннар буыны, дип шау килделәр. Иҗатларының башында — алтмышынчы елларның уртасында — әлеге төркем монолит булып күз алдына килә иде. Ләкин тора-бара бу шагыйрьләрнең һәммәсе үзенчәлекле, бер-берсенә охшамаган каләм ияләре булып җитлекте. Һәм аларның иҗатын һич кенә дә бер уртак бизмән белән үлчәргә мөмкин түгел. Шагыйрьләрнең һәрберсе үзгә бер дөнья. Шулай булмаса, аларның үзләре дә, иҗатлары да беркемгә кирәк булмас иде. Хәер, шагыйрьләрнең генәме... теләсә кемнең күңеле үзгә бер галәм... әмма шундагы тетрәнүләрне, йолдыз җилләрен, тып-тын зилзиләләрне кәгазьгә төшерү — шагыйрьләр өлеше. Шагыйрьне гауваска да охшатып була. Ул да энҗе-мәрҗәннәр эзләп күңел диңгезенә даими чума бит! Шаулый-дулый Тын океан Кечкенә кешенең төпсез җанында, — дип яза Айдар Җамал. Җанның төпсезлеге, күңел биеклеге кешене шагыйрь итәдер, мөгаен. Татар шигъриятенә яңа буын килә, дип өн салдылар. Йолдыз Миңнуллина, Ленар Шәех, Рифат Сәлах, Лилия Гыйбадуллина... Исемлекне тагын да дәвам итеп буладыр. Айдар Җамал да шулар рәтендә... Әлбәттә, яшьләре бер чама икән, аларның язган нәрсәләрендә дә охшаш аһәңнәр булмыйча калмас. Бер мохиттә яшәп, бер суны эчкән замандашлар өчен табигый хәл. Ләкин бүгеннән үк әйтеп була: әлеге яшьләрнең һәрберсе үзенчәлекле, аларның фикер йөртү рәвеше төрле, шигырь тукымасы да һәрберсенең үз ысулы белән тукылган. Айдар Җамал, миңа калса, алар арасында иң нык аерылып торганы. Аның шигъри культурасы яшьтәшләренекенә бөтенләй охшамаган. Мондый үзгәлек Айдарның шәһәр егете булуыннан дакиләдер. Татар теленең шәһәр мохитендәге әверелешләре нәкъ шул килеш аның язмаларына кереп китә. Шәһәрдә туган кешегә үз теленең сафлыгын, табигый агышын саклау шулкадәр дә авыр. Даими урыс мохитендә яшәү шагыйрьне үз ватанында рухи мөһаҗиргә әверелдерә. Әлбәттә, Айдар өйдә чын татар тәрбиясен алган, туганнарына кайтканда, авыл тормышында кайнашкан (табигать тәэсире шагыйрь өчен бик мөһим), университетның татар бүлегендә укыган — шуңа да аны телнең хасиятен белмәүдә гаепләү дөрес булмас иде. Әверелешләрне бер генә сәбәп белән аңлатып була — хасият үзе үзгәрә бара! Көтелмәгән сүзтезмәләр (калька түгел!), гайре табигый тоелган җөмлә төзелеше... сискәндерә, ризасызлык уята. Һәм елмаеп куясың — син авторның текстына битараф түгел, язганы күңел кылларына кагыла. Шигырь, нинди булуына карамастан, битараф калдырмаска тиеш. Айдарның текстларында гади генә нәрсәләр турында сүз бара, гади генә күренештән дә ул үзенчә мәгънә таба белә. Менә бөтенебез кичергән җавапсыз мәхәббәтнең ул бөтенләй бүтән ягын ачып биргән: Мин сине кыш көне Яраттым. Кагылып эретермен дип Курыктым. Мин сине җәй көне Яраттым. Кагылып, җанны Өшетермен дип курыктым. Юк, бу җавапсыз мәхәббәт түгел, тигезсез мәхәббәт фаҗигасе, мөгаен. Айдарның шигырьләрендә ялган пафос юк. Югыйсә бу чир белән яшь шагыйрьләр еш авырый. Кайберәүләрдә ул гомерлеккә кала. Айдар примитивизмнан да курыкмый, кайчакта аның шигырьләрендә пародия төсмерләре дә өстенлек итә. Кафия, вәзен мәсьәләсендә дә ул талымсыз — еш кына аның язганнары верлибр жанрына авыша. Әлбәттә, шигърият өчен бу сыйфатларның берсе дә яңалык түгел. Ләкин төче, ялган пафослы тезмәләр шулкадәр туйдырган заманда авторның ихласлыгы күңелне әсир итә. Айдарның шигырьләрен укыганда, компьютер каршында утыручы япа-ялгыз яшүсмер сурәте күз алдына килә. Дөнья киң, бәлки, матурдыр да, ә кеше — ялгыз. Ялгызлык! — менә шагыйрьнең бердәнбер сыену урыны. Ул, билгеле, бу дөньяга Тукайча ят кеше. Дөньядан ул канәгать түгел, дәгъвасы зур, ул аны үзгәртергә тели... яхшы якка... гаделлек ягына... Шигырьләр яшьлек максимализмы дигән уңдырышлы туфрактан шытып чыга. Айдар Җамалның шигърияттәге язмышын әлегә фаразлау кыен. Эзләнүчән, тынгысыз җаны кайсы сукмакларга алып керер — бер Алла белә. Ә бүгенге халәтен ул бик төгәл тасвирлап биргән: Адым саен мәгънә эзләгәндә, Каты абындым. Башымны ярган җирдә Мәгънә калдырдым. Нишлисең, шагыйрьләр язмышы шундый. Ләкин башны барыбер сакларга кирәк. Ул әле кирәк булыр... Ркаил Зәйдулла"
"Адым саен мәгънә эзләгәндә, Каты абындым.Башымны ярган җирдә Мәгънә калдырдым. МИНЕМ КҮҢЕЛ Казан суы шаулый калада, Көчле җилләр улый далада. Шаулый, дулый Тын океан Кечкенә кешенең төпсез җанында. Тормыш гөрли шаулы калада, Гөлләр үсә чиксез далада. Атыла янартау, ялкын бар анда — Гади генә адәм җанында."
"Монда минем ата-анам, Мин аларны бик нык яратам. Монда ята ата-бабаларым, Күбесенең кабере югалган. Монда көчле, моңлы татарым, Күпме гасыр сакланган. Монда минем таныш-дусларым, Кирәк чакта юк алар. Монда яши минем мәхәббәтем! Монда сагыш... күз яшьләрем. Монда дәүләт, монда Ватаным, Ул таркалса, белмим, нишләрмен? — Юкка чыкмам, Язмыш елгасында Тормыш көймәсенең Ишкәкләрен ялгыз ишәрмен!"
"Тормыш — юллар, Озын юллар, кыска юллар. Кемгәдер гел такыр алар, Ләкин бик кыскалар. Миңа исә ватык, тар сукмаклар. Кызык тормыш — авыр сынаулар. ...Безнең юллар кисешәләр, Бәхет-шатлык, Кайгы-хәсрәт тулы алар. Юлда һәрчак кирәк дуслар.Озын юллар озак салыналар, Кыскалары — йә изгелек белән, Йә явызлык белән тулганнар... Юллар, юллар, Безнең буын сезнең кайсын сайлар?"
"Бомбалар шартлый... Мәскәүдә шартлый, Нью-Йоркта шартлый, Багдадта шартлый. ...Йөрәктә шартлый. Лондонда томан, Имеш, Блэрларга Берни күренми. Күңелдә — төтен, Башта күк күкри, Күземдә яңгыр... Яңгырда туңып, Мең йөрәк тетри. Кап-кара яңгыр... Кемнәрдер хәзер Мәскәүдә шартлый... Нью-Йоркта шартлый... Багдадта шартлый... Яһүди, христиан, Будда, мөселман, — Кешеләр үлә!.. Йөрәгем шартлый!.. Кулымда каләм... Күңелем бушый. Мине тыңламый, — Бомбалар... шартлый. ХАЛӘТ Йөрәк яна! Тозлы күз яшьләре Бу ялкынның көчен сүрелтмәс."
"Вакыт туктап тора, Тирә якта тынлык. Читтә калып тора сәясәт. Тынып тора кайгы һәм хәсрәт.Шундыймы син, якты мәрхәмәт? КЫШКЫ МАТУРЛЫК Урамда карлар ява. Кар томанында һава Җаныма тынлык сала. Тормыш атлы шук бала Шул мизгелдә туктала. Һәрчак хәрәкәттә булган Башкалабыз тын кала... БАЛАЧАКНЫ САГЫНУ Әй балачак, Әй рәхәт чак, Ерагаясың һәрчак. Борчусыз һәм беркатлы чак, Сагындырасың кайчак. Елатасың, җырлатасың, Баш сорау белән тулган чак. Бервакытны, киләчәктә, Үз балам да булачак. Бәлки, шулчак Иң кадерлем, Зур бәхетем кайтачак!"
"Зилзиләләр, Кара гарасатлар, Сугыш — Үлем, кан коюлар... Язмыш. Кеше үзе тапкан язмыш. Булмас безгә бу язмыштан Узмыш. Саба җиле, Ләйсән яңгырлары. Сөю, кавышулар, Бәхет мизгелләре... Кирәк, шундый кирәк Безгә язмыш! ЮКШигырь язылмый, Илһам да юк. Өстем бөтен, Тамагым тук. Гел елмаям мин, Шаян һәм шук. Газап чикмим, Борчулар юк. Йөрәк әрнеми, Яралар юк. Акчам да бар юкса, Бәхетем... юк. ТАБИГАТЬ БАЛАСЫ Бүген көне буе Җылы яңгыр ява, Кыштан калган Салкыннарны юа. Шундый рәхәт миңа, Йөрәктә боз эри. Әллә гашыйк булдым? Күңел хисләр тели. Матурлыкка гашыйк Булу — татлы җәфа. Бүген көне буе Җылы яңгыр ява..."
"(Виктор Гюго мотивлары) Дөреслекнең иге-чиге юк, Һәм барлык кешеләр Кеше дигән исем ала. Тиранлыкның җиңелрәге юк, Коллык авырлыгы Җилкәләргә зур йөк сала. Мин һәр мескен белән Тоткынлыкта ятам. Милли көрәш, Белмим, берәр вакыт бетәрме?Үзе изелмәгән халык Башкаларга кылыч күтәрми. АККОРД Күңелсезлек — Тимерчыбыгына Кунган чыпчык Янып төште. Өметсезлек — Күктән балкып Торган йолдыз Сүнеп төште. Бәхетсезлек (Мин теләмәс идем, Каләмемнән Бу төшенчә Үзе төште) — Җиләк эре, Кызыл булып, Өзелер өчен Пеште."
Салават күперенә Сокландым. Дога күпере бит ул — Уйландым...
"Кырга чыктык — Ачы җилләр. Очып киттек — Соры чүлләр. Карап үттек, Тик торналар Тик торалар. Вакыт ага... БЕР КЕШЕГӘ Дөнья бик зур, Дөнья матур. Нигә кирәкСыктаулар? Җырлар бик күп, Күңел моңлы. Сагышыңны Өйрән көйләргә. Кайгы бик күп, Сагыш сары. Борчуыңны сөйлә Җилләргә. Йөрәгең зур, Үзең горур. Нигә кирәк Ваклану? АРЫДЫМ Матур-матур җырлар җырлар идем — Тавышым юк. Классик бер шигырь язар идем — Талантым юк. Хәерче-ачларны яклар идем — Тамагым тук. Язмышның җепләрен сүтәр идем — Йомгагым юк. Бар кешене аклар идем — Теләгем юк."
"Нәрсә соң ул мәңгелек? — Аллаһ язган бер мизгел. Күчсен иде мәңгелектән Мәңгелеккә хөр күңел. АЛАБУГА Ак мәчет. Хәрабәләр. Шайтан каласы. Нигез ташларына Кулны куйдым. Монда килә Мәңгегә каласы. Башта күпмеХатирәләр... Мин болгарның Нәни баласы. Әти сугыш Кырларында калды, Әнкәй — намазлыкта. Явыз яулар, Шәхес культы... Тукта!.. Кулны куйдым Нигез ташларына. Бу галәмгә Ничек сыясы? Моңлы башны Кая куясы?"
"Кош буласым килә, Алар һава тәмен белә. Болыт ерасым килә, Кояш якыннан көлә. Җил уңаена гына Канатлар киерелә. Күк катыннан язмышлар да Бик җиңел күзәтелә. Күптән бабам әйткән сүзләр Кабат башыма килә: «Күк йөзенә озак карасаң, Ул сиңа серен сөйләр: Кош кебек очалмасаң да, Ирекле тормыш телә!» МӘҢГЕЛЕККӘ КҮЧТЕҢ БУ КӨННЕ Дәү әтиемә Туфрагыңда нәфис гөлләр үскән, Җаның иркен иде болындай. Хыялларың оныкларга күчкән, Кешелеккә мирас булырдай. Сагынып килдем тынлык дөньясына, Сөйләр өчен җылы сүзләрне. Кочтым... Салкын мәрмәр һәм дә кайнар туфрак. Истәлекләр юа күзләрне."
"Бөеклеккә дә омтылмыйм, Биеклеккә дә түгел. Тирәнлектә агымым, Фәлсәфәм — күңел."
"Илһамландырмый Казан, Шигырь дә яздырмый, Урамга да чыгып булмый Меңьеллыкны уздырмый. Кесәләрне актара Погонлы «зәңгәр күлмәк», Нәрсә булсын инде миндә? Шагыйрь коралы — йөрәк!"
"Диңгез диләр — Пүчтәк икән. Җитәме соң Безнең Иделгә! Таулар диләр — Ослан әйбәт, Тәрәзәдән горур Күренә. Банан, персик, Хөрмә диләр. Вай, аларны Ашап үләргә. Минем хыял — Туган ягым. Бер алманы Бишкә бүләргә. ЧЕРЕК КҮЛДӘ ЯНГЫН Матур. Казан өсте Сыек төтен-томан! Борчу. Черек күлдә Тәмуг йорты янган."
"Көрәшми яту Дөрес микән?Һәр көн кыйналу Дәрес микән? СУ БЕТКӘН «Бездә салкын су юк», — дисең, Ә бездә — кайнар. Җаннарыбыз саекмасын! Без — ярлы байлар."
"Кояш инде, имеш — Илаһи якты инеш. Сандык иске, имеш — Эче тулы көмеш. Кеше әйбәт, имеш — Үрдән төпкә күчеш. ЯШӘҮ ЯМЕ Шәхси кайгы Тышка чыкса, Кеше ишен Санламаса, Дөнья чүпкә Батар иде... Яшәү яме Бетәр иде... Яшәү яме Бетеп килә. Кеше булу Кирәк. Һәр чат саен Акыл сатсам, Шыпырт кына Сыкрый ярам. Табигатьтә Күп нәрсә сер, Ә төп сынау Ул бары бер. Могҗизалар Тусын өчен Кирәк түгелАңлау көче! ҺАМАН КАЗАН Саумы Казан, Иҗат башкалабыз. Чакыруың белән киләмен. Ш.Галиев Килмимен дә, Китмимен дә, Мин — Казанның Нәни баласы. Артмыймын да, Бетмимен дә, Алда әле Җырлар язасы. Янмыймын да, Сүнмимен дә, Илем белән Алга барасы. Сүгелмәс тә, Сүрелмәс тә Шәһәр салган Шигырь ярасы. Югалмас та, Юралмас та Шигырь биргән Иҗат шифасы. КАРАНТИН Имансыз дөнья — Эпидемия. Китә алмассың Әллә кая, кош булып та. Башыңны кисәр Кош гриппы. Мышкылдап ятам, Терелү килми шигырь язып та, Башыма җитте Шагыйрь гриппы. БУЛМАС, АХРЫ... Булмас, ахры,Шигырь язып туеп. Каләм очы шуа Кәгазь-боздан таеп. Җилкәләргә Дуга салды — җигә, Шигырь уты сүнми, Минлегемне җиңә. Каләм, шума, Баш әйләнә, тукта! Йөрәгемдә кара тибә, Соңгы сүзем — нокта. ИР-АТ «Без, ирләр, шундый затлар инде: зур куллы һәм нечкә күңелле». «Мюнхен» фильмыннан"
"Бездән һәрчак Көтәләр батырлык Хәтер такталарын Тутырырлык, Хатын-кыз йөрәген Яндырырлык..."
«Кылыч тотмаганы Чын ир түгел». Күпме җанны Эзәрлекли бу гел. Тыныч дөнья тели Олы куллы күңел.
"Соң арада хатын-кызлар Чаба кабаланып, Мескенләнгән ир-ат Кыяфәте алданырлык. Тик дөньяны саклау өчен Төп шарт — зур куллылык."
"Йөрәгем кечкенә Саф инеш. Бер мизгел, бер күкрәү —Һәр тибеш. Тик сабый йокысы — Ямь, имеш. Тарлыктан бәхеткә Хак күчеш. Акылым төбендә Фәлсәфә, Ә җаным агышы — Зур сәфәр. Болыннар өстеннән, Ташлардан... Балачак бит шуннан Башланган. Бәхетле күренгән Тормыштан Яланөс йөгерәм Тумыштан. Шундыйрак яшәүгә Юлламам. Җәйге төн ярала. Уйланам."
"Яңгыр кешесе түгел мин, Кояш баласы. Дөньям яме — җәйге көн — Шатлык каласы."
"Ачык күзле төннәр Патшалыгы бу. Тозлы сулы монда Чишмәләр. Адым саен галим, фәлсәфәче Карашыңнан галәм серен Чишәләр. ЯШЬЛЕК СОРАУЛАРЫННАН ...Әллә уйлыйм инде? Юк. Зар гына коям. Ерак күрмим икән, Биек түгел кыям.Яшьлек китабымны Укыгандай итәм. Дөреслектә Язмыш муенсасын сүтәм, Юк-бар, мәгънәсезгә Чәчәм энҗеләрен. Тулы сулыш алам, Кичнең эңгерләрен Әллә инде уйлыйм?"
"Елгалар ярларын җимерә, Меңьяшәр зур таулар ишелә. Мәңгелек — бик шартлы фәлсәфә... Туфрактан үсенте тишелә."
"Кара эчтем, Каләм карасын, Ямар өчен Йөрәк ярасын. Кара тибә Саксыз йөрәктә. Каләм манам Бик нык кирәктә. Кара каным — Шифа бәгырьгә. Кызыл кара Тама шигырьгә."
Хуҗасыз этләр Һәм мин урамда. Ялгызлык тозы Тормыш ярамда.
"Минус утыз. Йөрәгемдә салкын бушлык. Борылышлар, җилләр Казаны. Уйларымда нейтрино да үтмәс Кургаш башлык.Бәгырьләрне өзмәс булды Мулла азаны. Космик кышлар басты, Көтмим шатлык, Күңел юрганына качтым... Көтәм азагын. ШӘҺӘР БАЛАСЫ МИН Соры диварлар, Озын торбалар, Кышкы җылыда Сыек, комлы кар. Пычрак тәрәзләр, Тимер кәрваннар, Төтен эчендә Ямьле яшәү бар. Үтеп барышлый Ашап чыгулар, Буялган чәчле Кызлар — безнең яр. Горур чырайлар, Явыз малайлар, Фәхеш тулы юл, Адым саен — бар. Кыйбла — тукталыш, Күккә омтылыш. Шәһре Казанда Һәрчак яңарыш. ...Яшәү мәгънәсе — Олы бер ярыш."
"Мин көтмим Дөньядан мәрхәмәт. Корычтан Яралган яшәеш. Әтигә-әнигә Мең рәхмәт, Вакытлы ныгыган Азау теш.Йөрәккә мең пот Чүп ябышкан. Бәхетем — Котылу рәхәте. СОРЫ БУЫН Бүген күпме тере мәет Тулган җиргә, Тик исәннәр белән алар Никтер бергә... Н.Сафина Кайчак, Битарафлык өреп, Ялгыз утарымда Ятканда, Бәгырькәем Бушлык тулы Таш сын булып Катканда, Уйлап куям: Тере мәет бит без. Тере мәет без. Эго алласына Табынуда үтә Соры көнебез."
"Шигырьгә күңел ятмый, Шагыйрьләр бүген көчсез. Тирәнгә керсә, бата, Ә шигъри дөнья төпсез. Күлдәвек булган дәрья, Саеккан шигырь суы. Патшасыз калган гаскәр — Таркалган шигырь явы. Әз-мәз сызгалыйм әле, Такмаклар языйм әле, Башлылар акча көрәсен, Шигырьдә азыйм әле... КӨЗКулымда тәлгәш-тәлгәш Өлгергән кара миләш. Матурлык тулы учлар, Якты дөньяга өләш! Мин яшим җырлый-җырлый, Күзләрем — елый-елый. Ә җаным, бүре актыгы, Хәтта кояшка улый..."
"Иртәләр салкынайды, Һәм көннәр сорыланды. Ә яшьлек шәмнәрендә Кичәләр яраланды, Яктырды, шатлык уты Таралдырды. Ә яшәү чоңгылында Төтен, Ул күзне ашый. Дөнья кебек бербөтен Таркала, ләкин яшьлек яктылыгы Белән тулган иркә халәтем."
"Мин ялгыз аучы, Һөнәрем — сунар. Салкында яшим — Йөрәгем кайнар. Мин бәхет аулыйм, Тормышым — урман, Мылтыгым шәпле, Күп сорап тормам. Мин ялгыз аучы, Белгәнем — сунар. Гаделлек аттым... Мылтыгым кайнар."
"Мин сине кыш көне Яраттым. Кагылып, эретермен дип Курыктым. Мин сине җәй көнеЯраттым. Кагылып, җанны Өшетермен дип курыктым."
"Мин акылга яшим буйсынып — Хисләр җиңә. Мин яратам хискә бирелеп — Акыл күнә. Вакыт узды, Иске кием тузды, Акылым яңа хисләр тудырды."
"Йолдыз балкый тәрәз артында, Синең нурлы йөзең каршымда, Йолдыз кебек балкый, Тормышымны яктырта, Яна җанның уртасында... Тик атылма, йолдызым, атылма."
"Акчарлаклар оча Идел өстендә — Тарлык, бушлык кеше күңелендә. Бу тарлыкны сөю хисе киңәйтә. Яшәвемне саф Мәхәббәт җиңеләйтә."
"Сине күрү белән Күңел күтәрелә. Сине телим чиксез Күккә күтәрергә. Кояш балкый безнең йөзләрдә, Балкыш керә безнең күзләргә, Балкып торган Нурлы күзләрдә Бу җиһанга Караш үзгәрә. ҖАВАПСЫЗЛЫК КОРБАНЫ Якты һәм катлаулы, татлы хисләр фикереңне бутар,Син — кояшка омтылганда канатларсыз калган Икар!"
"Күңелемдә син уяткан хисләр Поляр төндә таңнар аттырырлык, Синең белән бергә булган көннәр Суык кышны хәтта җылытырлык..."
"Мин сине яратам. Күкләр күкри йөрәктә. Акылымны югалтам Акыл шундый кирәктә. Хисләр ташый күңелдә, Күкләр сыя минем күкрәккә!.."
"Мин ул изге затны Кабат яраттым, Иске яраларны Кабат канаттым. Кирәк микән кабат ярату, Яраларны кабат яңарту? Шулай булсын! Көчле хисне Акыл җиңә алмый. ШИГЪРИ СУРӘТ Төссез көнне күзне чагылдырып, Җанны җылытучы кояшым син. Борынгыдан сокландырган, Матурлыкның бөек үре булган Афродитадан да камил син."
"Сагындырасың син — Йөрәк тулы тозлы моң. Сөендерәсең син — Йөрәк тулы татлы моң. Көендерәсең син — Күңел тәрәзәсен Тырный ком. Төннәр буе сине уйлап, Кача «тыныч йокы»м."
"Минем хисем Канны яндыра, Минем җанны Ялгыз калдыра. Минем хисем Башны катыра, Бөтен булганымны Сиңа тапшыра. Минем хисем Аңсыз калдыра, Кайнар йөрәгемне Икегә яра."
"Көям димен, Көймим дә инде, Сөям димен, Сөймим дә инде, Назлыйм димен, Тимим дә инде. Яратам димен. Нишләргә? Белмим дә инде. Беләм дә мин, Сөям дә мин, Көям дә мин, Тимим генә инде... Язмышымдыр, бәлки? Әйтмим дә инде..."
"Шигырьләр сәер туа, Күңел кылларын өзеп. Вулканда янгын туа, Ялкынга афәт төреп. Дөньяда сугыш бара, Меңәрчә гомер өзеп. Ә мин сагыш күлендә Батмыйча йөрим йөзеп.ЯҢГЫР Яңгыр ява. Яңгыр ява кайнар йөрәккә. Яңгыр ява. Җанны Әйләндереп өрәккә. Яңгыр ява. Дымлы Һава үтеп керә үзәккә. Яңгыр ява. Салкынлыгы Тама салкын өметкә. Яңгыр ява. Нокта куеп Олы мәхәббәткә. Яңгыр ява. Нәни эзләреңне юа, Синнән миңа калган бүләккә. ЯРАТАМ Әйе, мин моңсу, Иелгән уйлы баш. Әйе, ямансу Минем караш. Юк, әйтмим Сине сагындым дип, Гашыйк булдым, Кабат кабындым дип. Әйе, һаман сүнми Өмет очкыны, Тынгы бирми Хисләр дулкыны."
"Төннәр буе йолдызларга Карап яттым, Озак-озак серен ачып, Уйлап бактым. Уйлый торгач, җирдән торып, Үземә иң зурын таптым. ДӨНЬЯНЫҢ БЕР МАТУРЫНА Синең елмаюны күрер өчен Туганмын бу төссез дөньяга. Кылтык һәм дә нечкә йөз чытуыңАрка белән борган мине кояш төшеп Ялтыраган тозлы дәрьяга."
"Сине күреп, Утка гашыйк Күбәләктәй булдым. Якын килгән саен Соңгы күзәнәккә Кадәр яндым. Якты кояш булдың Төнге күгемдә. Баллы аваз булдың Тозсыз телемдә. Шифалы яз булдың Салкын көземдә."
"Кояш янә сүнде, Болыт аны каплап тора. Җиргә карлар иңде, Каралыкны аклап тора. Җаным күккә менде, Ходай аны саклап тора. Хис йөрәккә керде, Акыл аны каплап тора."
"Мин сине шундый яраттым, Ә син... Син хисемне үлем җәзасына Хөкем иттең. Ичмаса, гильотина да түгел, Ялгыз ташкапчыкка Сурәтләрең белән бергә аттың... Мин сине шундый яраттым... Һәм Монте-Кристоның язмышына Дучар булдым. Хисем сүрелгәнче, Япа-ялгыз диңгез шавын Тыңлап таш төрмәдә ятам..."
"Төрле тавышлардан да Тәм табып, Керле сагышлардан да Ямь табып, Яшим җырлап Ялгызым. Әллә янам сөеп Ханбикәне, Әллә туңам көтеп Кар кызын? Җырлар, җырлар, Моңлы да сез. Көйләп булмас бит Язын. Башны диванага Салырмын да Сөярмен гади Җир кызын. ЮКТЫРСЫҢ Юктыр бу дөньяда мәхәббәт, Юктыр сөю, юктыр сәгадәт. Күпме бәреләм, Күпме сугылам, Таптыйм буш чатларны. Күз яшьләре Һәм хәсрәт — Сагынсам ул чакларны. Рәсемнәрдә генә күрәм Якты, җылы якларны. Мәзәк тормыш барында Мине кояш яклармы? СИН ҺӘМ МИН Икәү пар күгәрчен булып Зәңгәр күкне иңләдек. Самолетлар гөрелдәде, Аларга сер бирмәдек. Горур акчарлаклар кебек,Диңгез шавын тыңладык. Соңгы йолдыз сүнгәндә дә, Без серләштек, тынмадык. Гөлләр булып чәчәк аттык, Озак яшәп шиңмәдек. Мең тапкырлар соңга калдык, Вакыт барын белмәдек. АНЫҢ ӨЧЕН Йолдызлы төннәр Эзләп мендем Күкләр түренә Бәгърем өчен. Иң шәп энҗеләр Юллап төштем Дәрья төбенә Җаным өчен. Иң җылы хисләр Кабыздым Күңел түрендә Аның өчен. КОЯШКАЕМ Кояшкаем минем! Сине кочып назлар идем, Моңлы көйләр җырлар идем — Син болында, гөлләр арасында. Сандугачым минем! Сине ятып тыңлар идем, Күңел тулып елар идем — Син еракта, язлар һавасында. Мәхәббәтем минем! Хисләремне җилгә сибәр идем, Ә ул аны сиңа сөйләр иде — Тик сагышым ага канда. Әй, матурым минем! Яңгыр булып чәчләреңә явар идем, Тамчы-тамчы иренеңнән тамар идем... Бул син бары минем янымда!"
"Минем сиңа бу мизгелдә әйтер сүзем бар: Син — янартау, мин — бөртек кар. Миндә сине көткән сары көзем бар. Син — бөеклек, ә мин — чүп-чар. Шулай ук мин дә галәмдә яши бирәм, Үземчә җыр язам, елыйм-көләм. Күбәләкләр булып төшләреңә керәм, Иң яшерен серләреңне беләм. Минем сиңа бу мизгелдә әйтер сүзем бар: Син — янартау, мин — бөртек кар."
"Һәр секундын тоеп яшим мин тормышның, Һәр минутын кичәм газапта, Янартаулар җитмәс мине җылытырга. Төн. Ай. Казан. Син — еракта. ИҢ ЗУР СЕР Иң зур серләрнең Берсе — мәхәббәттер, Дәшми калудан күңелдә Туган һәлакәттер, Карашлардан үткән Очкыннар, хәрәкәттер, Ерак диңгездәге утрау, Хөр мәмләкәттер. ҮЗЕҢ КИРӘК Моңсу гына эндәшмиләр Сагыш тулы күзләрең. Хәлем бик аяныч икән, Шигырь язмый түзмәдем. Серле елмаюларыңнан Төрле ымнар эзләдем, Суда гына янмыйча, Утта гына йөзмәдем. Чын күңелдән яратырга Үзең мине өйрәттең.Матур итеп карап тора Уйчан фотосурәтең."
"Чыгып киттең Атлап бусагамнан. Тамагымда төер, Артык сусаганнан? Бәреп киттең, Ватып ишегемне. Никтер салкын, Әллә өшедемме? Талап киттең, Алып йөрәгемне. Мин — бәгырьсез, Әллә белмәдеңме?"
"Диңгез идең, Тозлы суларыңны эчтем. Дулкын итеп Йомшак ярларыңа чәчтең. Кораб кебек, Чиксезлекне кичтем. Син — диңгезем, шавым, Кырыс табигатем — көчем."
"Икебез дә ут йотабыз: Син — назлырак, Ә мин тирән итеп сулыш алам. Күк йөзеннән ак йолдызлар тотабыз: Син — батыррак, Мин янә дәшмичә калам. Без икебез дә яратабыз: Син — матуррак, Ә мин бәхет орлыгыннан яралам."
"Күк болыны тузганагы Орлыкларын чәчкән Кышкы төн. Тузганаклар биеп төшә,Уйларында төрле көйләр. Көрт тынлыгы йотып бара, Җырлар сүнеп бара, Дөнья — бербөтен. Ә күкләрдә җырлар... җырлар... Сизәм, анда гөрли җәйләр! Тәрәзәңдә яна утлар, Кыймый торам, керим микән? Күңлем нидер сизенгәндәй... Уй-сереңне белим микән? Мин гаепле, йөрәгеңә Таш бастырдым. Шомландыра, уйландыра Күкрәгемдә яткан көрт-тынлык..."
"Үптермисең, киптерәсең, Яндырасың ирнемне. Сүз бирмисең, җибәрмисең Һәм кысасың иркемне. Бер кочмыйсың, очыртмыйсың Канатланган йөрәкне. Бик иркә һәм бик матурсың, Тик бирәсең кирәкне. Инде нишлим? Яратам бит, Җыйдым булган көчемне. Каләм очында ут яна, Сүзгә түктем хисемне."
"Синең җаннарыңда борчу булса, Минем йөрәк дөрләп кабына. Әгәр юлларыңда киртә торса, Минем аяк барып абына. Күзләреңдә шатлык балкыганда, Җылы керә йөрәк түренә. Иреннәрең ихлас елмайганда, Киләчәгем якты күренә."
"Сагына белмим икән бит, — Юктыр сагыну.Аңламыйм, көтә белмәгәч, Ни ул юксыну? Язмаган, күрәсең, миңа Мәңгелек яну. Ерактан гына сары ул — Төссез бит сагыш. Кояшка бер таш ыргыттым. Һәм... ваттым ялгыш."
"Туңга әйләндереп китте Йөрәгемне бер Кар кызы. Шуннан бирле дөрләтми, Гөрләтми каты бозы. Учында утлар ягып, Үз ялкыныннан кызып, Эретә йөрәгемне Нәни генә Җир кызы."
"Мин сине эзләдем даладан, Чүлләрдән, күлләрдән, һавадан. Син диеп казандым чиксез дан. Колакта шаукымы: даң, даң, даң. Атылдым ук булып үрләргә, Кермичә калмадым гүрләргә. Мин әзер кояшсыз түзәргә, Тик сине янымда сизәргә. . . . . . . . . . . . . . . . . . . Мең яшәрмен мин бер сөеп, «Бары син, гомергә син», — диеп. ЯЗ КОЧАГЫ Кояш-хәнҗәр Сызып үтте Боз капламын. Яз һавасын Мул сулады Җир катламы.Яшеллекне! — Җәй буена... — Май баласы! Бер кочак яз Сиңа бүләккә — Җырлап аласы. Зур теләгем: Бу оҗмахта Бергә каласы. САФЛЫК Мең төрле гөл үсә Тормыш аланында. Кайсын ямьсез диим? Гүзәл һәрберсе. Күңелемә ятышлысы Бик күп булыр, Әйләндерер башны Хуш исе. Ә йөрәктә яралганы Бары берәү генә. Саф мәхәббәт диеп Куштым аңа исем. АЛДАНМАГЫЗ ЯЗГА Яздан атлап Бара идем, Кинәт буран Башланды. Әллә ничек, Сәер быел, Әйләндерә башларны. Әйләндереп Калса икән, Күзгә тула Кар-яңгыр. Алданып Кайтып киттем мин. Мөгаен, ялганчыЯздыр. Быел, язым, Уйлап торма, Гыйшык дәфтәреңнән Сыздыр. Моңа сәбәп Былтыргы яз, Мине көткән Кыздыр. ЙӨРӘГЕМ... Миңа чәчәкләрнең кызыллары якын шул, Син үстергән ап-аклары да бик матур. Ак, пакьлеккә гамьсез карам йогадыр, Кара йөрәгемне сафлык бер яңартыр. Бик кечкенә булса да, кайдадыр хаклык яши, Күңелемдә яткан таш катламын ватыр. Тик яктыга чыксам югалырмын сыман, Җилләр алса күккә, кем туктатыр? «Мин саклармын сине!» — диде кебек гөлең — Таш ватылды. Бер кызара дөньям, бер агара. Җилләр мине, төндә йолдыз итеп атыр өчен, Күкләр хөкеменә алып бара."
"Күкләрдән ялварып сорадым: «Мәхәббәт бирегез, мәхәббәт!» Җавапка тик сәер фал алдым, Яшенле, яңгырлы хәрәкәт. Яшеннән көч, егәр сорадым, Яңгырдан чисталык һәм сафлык. Соңыннан бик каты үкендем: Югалган кадерле тынычлык."
"Зәңгәр хыял Тулпарына мин атланып Очып узам болытларны,Дулкынланып. Үтәм икән читләп Бәхетемнең йөзен, Әллә йөрәгемә язылмаган «Сөю» сүзе? ...Артык җилле була икән Тулпар сырты. Җиргә төшәм: Ачы бәхет, сынау йорты. Эзләр калмас сары комда, Җилләр юар аны, Ни кузгата икән Канатланган кеше җанын?"
"Күрәсем килә Кошларның күчешен, Дәрьялар төбенә Кояшның үтешен, Галәмнәр түрендә Йолдызлар йөрешен. Тоясым килә Хисләрнең көрәшен, Карашың үрендә Очкыннар биешен, Күкрәгем эчендә Йөрәгең тибешен. Биклисе килә Ялгызлык капкасын, Ачасы килә Бәхетнең япмасын, Саласы килә Мәхәббәт басмасын. КӨЗ ЯМЕ Җирдә яфраклы, Күктә болытлы, Биләп офыкны, Көз җитте. Төрле холыклы, Ике Болаклы, Горур халыкны Сүз басты.Сулыш кабарып, Салкын һаваны, Җилләр кубарып Мәл йотты. Төшләр зәп-зәңгәр Өскә ашкынып, Йөрәк ташкынын Төптән кубарыр Көз-кыз җитте!"
"Ярым уяу, Ярым йокы хәлдә Төштә күрдем Сине көзге мәлдә. Эретерлек назлы Синең караш төштә генә, Сызгаламам башка Кара белән түшәгемә. Төштән чыкмый Яшәү безнең язмыш түгел. Йокысыз төн, Дулкынланган йөрәк, чиста күңел..."
"Бәхетем канат кагына, Чү, сак кына! Сак кына... Күтәрелмәсен җилдән борчу тузаны... Күкрәктә янгын кабына!"
"«Мин яратам» дию Тик буш сүзләр кебек Сиңа үз хисемне ачканда, Киң галәмнәр Сине сөюемнең Күзәнәкләренә качканда. Хисем — дөнья, Хисем — яшәү, Өн югала сине кочканда.НИК? Ник бирмисең син миңа Күңелем теләгәнне? Ник белмисең сагыштан Тончыгып үлгәнемне? Ник кире кагасың Мәхәббәт бүләгемне? Ник бирмисең үбәргә Сөйкемле йөрәгеңне?"
"Карашыңнан челтер чишмә ташый, Тынычланып китә йөрәгем. Уй гаскәрен тавышың әсир итә, Горур тоткын булу — чиксез теләгем."
"Шырпы булып кабынам да Яндырам йөрәкләрне. Күмергә калып сүреләм Дөрләргә кирәк мәлне. Назга сусаган йөрәк мин, Чишмәдә шомарган таш. Мине аңламассыз, бәлки, Яшьлегем йөрәккә баш. Шырпы булып кабынам да Яндырам йөрәкләрне. Саклыйсы иде учактай Мәхәббәт дигән мәлне."
"Хәерлегә булсын, хәерлегә: Гөлләремә гүзәл төш керде!.. Зөлфәт Тәрәзләргә иртән салкын кояш керде, Җитешмәдем күкне пәрдәләргә. Агымсулар көне буе туктап торды. Хәерлегә булсын, берүк хәерлегә!Җир шарымда бер континент батты, Былбыл иле иде — якты истәлек! Башланмыйча калган тәмам мәхәббәттән Гөлләр калды тәмләп иснәрлек. Җәйге күлмәк киеп, кысыр кышка калгач, Туры килер, туңып, язны көтәргә. Ә күзләрне һаман салкын кояш чагылдыра, Хәерлегә булсын, берүк хәерлегә! ГАШЫЙКЛАР КӨНЕ Чыкмыйм урамга, Нишлисең парсыз? Бик кыен икән Бу көндә ялгыз. Яшерен хисләр Парадка чыга. Ялгыз йөрәкләр Яна борчуда. Нишләтер безне Көнбатыш ашы? Йөрәк канында Азгынлык башы."
"Мәхәббәт карага буялган, Йөрәккә мөһерләр куелган. Әй, акыл, син бөек, син даһи, Үтерәсең мине, билләһи. Беркатлы күңелем ашкына Көчлегә, кайнарга — ташкынга. Акылым, син кайда шул вакыт? Саксызны калмыйсың туктатып... Сазымның кыллары өзелә, Йөрәккә зинданнар төзелә. Ташларга бәрелә саф хисем... Суытма син мине, Гөлдерсен! Хәнҗәрләр кадасаң, төзәлә,Богаулап җәзала — түзелә, Каты сүз гөлгә дә ярамый... Өзелгән кылларым ялганмый."
"Яңгыр сиңа Сагышымны сөйләрме? Дулкын күңел Җырларымны көйләрме? Мин табигать кебек Даһи булалмам, Йөрәгем — чиксезлек, Барсаң юлымнан."
"Дөньяда мәхәббәт Бар микән? Дөньяда мәхәббәт Бар икән! ...Мин сине бер күргәч инандым. БӘХЕТСЕЗ БӘХЕТЛЕ Без ике Бәхетсез бәхетле! Үзебез Өметсез өметле... Җилкәнен киергән Көймәбез, Болытлар дулкынын Гизәбез. Давыллар Рухларны ныгыта. Йолдызлар Җаннарны юата. Сәяхәт — Илаһи күкләрдә, Безнең юл Бирелми күпләргә. Мәхәббәт утравынТөплибез... Йөрәкле яшәеш Телибез! БӘХЕТ ЙОЛДЫЗЫНДА Мин кояшка чыра гына суздым, Дөрләп китте йөрәк-учагым. Мин һавага ялкын булып аштым, Галәмнәрне иңли күкле кочагым. Тик сыйдыра бары сине генә, җаным... Бәхет йолдызында сине кочып торган чагым. ЭЧТӘЛЕК Абыну ләззәте Р.Зәйдулла .................. Адым саен мәгънә эзләгәндә... «Адым саен мәгънә эзләгәндә...» .............. Минем күңел ........................... «Монда минем ата-анам...» .................. «Тормыш — юллар...» ..................... «Бомбалар шартлый...» ..................... Халәт ................................. «Вакыт туктап тора...» ..................... Кышкы матурлык ......................... Балачакны сагыну ........................ «Зилзиләләр...» .......................... Юк .................................. Табигать баласы .......................... «Дөреслекнең иге-чиге юк...» ................ Аккорд ................................ «Салават күперенә...» ...................... «Кырга чыктык...» ........................ Бер кешегә ............................. Арыдым ............................... «Нәрсә соң ул мәңгелек?..» .................. Алабуга ................................ «Кош буласым килә...» ..................... Мәңгелеккә күчтең бу көнне ................. «Бөеклеккә дә омтылмыйм...» ................ «Илһамландырмый Казан...» ................. «Диңгез диләр...» ........................ Черек күлдә янгын ........................ «Көрәшми яту...» ........................ Су беткән .............................. «Кояш инде, имеш...» ...................... Яшәү яме .............................. Һаман Казан ............................ Карантин ............................... Булмас, ахры... ...........................Ир-ат ................................. «Йөрәгем кечкенә...» ...................... «Яңгыр кешесе түгел мин...» ................. «Ачык күзле төннәр...» ..................... Яшьлек сорауларыннан ..................... «Елгалар ярларын җимерә...» ................ «Кара эчтем...» .......................... «Хуҗасыз этләр...» ....................... «Минус утыз...» ......................... Шәһәр баласы мин ........................ «Мин көтмим...» ......................... Соры буын ............................. «Шигырьгә күңел ятмый...» ................. Көз .................................. «Иртәләр салкынайды...» ................... «Мин ялгыз аучы...» ....................... Мин сине кыш көне яраттым... «Мин сине кыш көнне яраттым...» ............. «Мин акылга яшим буйсынып...» .............. «Йолдыз балкый тәрәз артында...» ............ «Акчарлаклар оча Идел өстендә...» ............ «Сине күрү белән...» ...................... Җавапсызлык корбаны .................... «Күңелемдә син уяткан хисләр...» ............. «Мин сине яратам...» ...................... «Мин ул изге затны кабат яраттым...» .......... Шигъри сурәт ........................... «Сагындырасың син...» ..................... «Минем хисем...» ........................ «Көям димен...» .......................... «Шигырьләр сәер туа...» ................... Яңгыр ................................. Яратам ................................ «Төннәр буе йолдызларга...» ................. Дөньяның бер матурына ................... «Сине күреп...» ......................... «Кояш янә сүнде...» ...................... «Мин сине шундый яраттым...» .............. «Төрле тавышлардан да...» .................. Юктырсың ............................. Син һәм мин ............................ Аның өчен ............................. Кояшкаем ............................. «Минем сиңа бу мизгелдә әйтер сүзем бар...» ..... «Һәр секундын тоеп яшим мин тормышның...» .... Иң зур сер ............................. Үзең кирәк ............................. «Чыгып киттең...» ........................ «Диңгез идең...» ......................... «Икебез дә ут йотабыз...» ................... «Күк болыны тузганагы...» ................. «Үптермисең, киптерәсең...» ...............: «Синең җаннарыңда борчу булса...» ........... «Сагына белмим икән бит...» ................«Туңга әйләндереп китте...» ................. «Мин сине эзләдем даладан...» ............... Яз кочагы .............................. Сафлык ................................ Алданмагыз язга ......................... Йөрәгем... .............................. «Күкләрдән ялварып сорадым...» .............. «Зәңгәр хыял...» ......................... «Күрәсем килә...» ......................... Көз яме ................................ «Ярым уяу...» ........................... «Бәхетем канат кагына...» ................... «Мин яратам» дию...» .................... Ник? ................................. «Карашыңнан челтер чишмә ташый...» .......... «Шырпы булып кабынам да...» .............. «Тәрәзләргә иртән салкын кояш керде...» ........ Гашыйклар көне ......................... «Мәхәббәт карага буялган...» ................ «Яңгыр сиңа...» .......................... «Дөньяда мәхәббәт...» ..................... Бәхетсез бәхетле ......................... Бәхет йолдызында ........................ Литературно-художественное издание Джамал Айдар (Замалиев Айдар Маратович) В ДУШЕ — НЕБЕСА... Казань. Татарское книжное издательство. 2008 На татарском языке Әдәби-нәфис басма Җамал Айдар (Җамалиев Айдар Марат улы) КҮКРӘГЕМДӘ — КҮКЛӘР... Мөхәррире И.Г.Ногманов Рәссамы һәм бизәлеш мөхәррире Р.Х.Хәсәншин Техник мөхәррире һәм компьютерда биткә салучысы Ф.Р.Гыйсмәтуллина Корректоры Г.Х.Сундукова Оригинал-макеттан басарга кул куелды 26.05.2008. Форматы 70х90 1/ . Шартлы басма табагы 3,51. 32 Шартлы буяу-оттиск 3,80. Нәшер-хисап табагы 2,2. Тиражы 2000 д. Заказ Т-580. Татарстан китап нәшрияты ДУП. 420111. Казан, Бауман урамы, 19. «Идел-Пресс» полиграфия-нәшрият комплексы ААҖ. 420066. Казан, Декабристлар урамы, 2."
Content
"Габдулла Тукай Әсәрләр Академик басма Алты томда 2 том Шигъри әсәрләр (1909-1913) Казан Татарстан китап нәшрияты 2011 Редколлегия : К.М.Миңнуллин (җитәкче), Т. Н.Галиуллин, Д.Ф.Заһидуллина, Х.Й.Миңнегулов, Р.Ф.Рахмани, 3.3. Рәмиев, Р.Г.Фәйзуллин, Н.Ш.Хисамов, Д. С.Шакиров Төзүчеләр, текстларны, искәрмә һәм аңлатмаларны әзерләүчеләр : З.Р.Шәйхелисламов, Г.А.Хөснетдинова, Э.М.Галимҗанова, 3.3.Рәмиев Фәнни мөхәррире Зөфәр Рәмиев Тукай, Г.М. Әсәрләр : 6 томда / Габдулла Тукай. - Академик басма. - Казан : Татар, кит. нәшр., 2011. 2 т. : шигъри әсәрләр (1909-1913) / төз., текст., иск. һәм аңл. әзерл. З.Р.Шәйхелисламов, Г.А.Хөснетдинова, Э.М.Галимҗанова, З.З.Рәмиев. - 2011. - 384 6. Әлеге томда татар әдәбияты классигы Габдулла Тукайның 1909-1913 елларда иҗат ителгән шигырьләре, балладалары, поэмалары, балалар шигырьләре хронологик тәртиптә туплан бирелде. Шулай ук Тукайныкы булуы ихтимал шигырьләр дә урын алды. Китап Г.Тукай иҗаты белән кызыксынган киң катлау укучылар игътибарына тәкъдим ителә. УДК 821.512.145-1 ББК 84(2Рос=Тат)-5 ISBN 978-5-298-02043-5 (2 т.) ISBN 978-5-298-02041-1 ©Татарстан китап нәшрияты, 2011 © Г.Ибраһимов исемендәге Тел, әдәбият һәм сәнгать институты, 2011"
"Инкисар ит гадәтеңчә, ян, күңел, сызлан, күңел! Күп сөекледер бөтеннән – Тәңрегә сынган күңел. Һәр минут миннән тели дөнья күңел җимешләрен, Нәрсә пешсен, булса ялкынсыз күңел, сүнгән күңел? Алга сәүкъ ит сахибеңне, бул чыдауда таш кеби, И фәләкнең төрле-төрле золменә күнгән күңел! Ялтыра, яктыр – килешсен калебе саф шагыйрә, И моңарча төрле тап-тутларга өртелгән күңел! Шундый гали матлабың – мең җан бирергә урны бар, И югарылык белән типкән вә селкенгән күңел! Игътиля итсәң, канатың ач, – вакыт җитте бугай, – И тумыштан гарше әгъляларга җилкенгән күңел! Син йоларсың һәр һәлакәттән – ышаныч бар сиңа, Яр читендә торганымда ярдәмең булган күңел! Яхшы аңла: юк сафа, инсанлыгыңны җуймыйча, И шуны җуймау юлында күп газапланган күңел!"
"Кайт, и нәфсе мотмәиннәм! Бар, юнәл, кит Тәңреңә; Бирдең аркаңны моңарча, инде бир бит әмренә. Дустларым, кардәшләрем, сез муллаларга әйтеңез: Бу ике юлны, мине күмгәч, укырлар кабремә. Әһле тәкфир бер гаҗәпләнсен, күреп актык сүзем: Күр, нә рәсма тулган иман берлә Коръән садремә!"
"Бер шытырдауны ишетсәм, аузыма җаным килә; Уйлыймын: «Шелтә кыйлырга әллә вөҗданым килә?» Аптырыйм: юк изге эш ятканда да, торганда да; Эш кушарга каршыма һәр дәмдә шәйтаным килә. Нәрсә күрдем бу җиһанда, ни бетердем? Уйласам: Алдыма чын эз вә юлдан читкә тайганым килә. Җырлыймын, ләкин җырымнан файда бармы халкыма? Бер мәләктән яки шәйтаннанмы илһамым килә? Раст, бу шагыйрьлек белән мин чынлап ук аурыйм бугай: Бер-бер атлы рәтләнеп, мәйданга диваным килә. Мин сизәм: дөнья йөзе – дүзәх, җәһәннәмдер миңа; 1 Бер шигырь язсам гына, җәннәт вә ризваным килә. Һәp каралткан кәгаземдә санки багъ, бостан була; 2 Һәр хәрефтән каршыма вилдан вә гыйльманым килә. Шигъреми яздым, басылды; мин тагын зур кайгыда: Фикремә юк-бар белән исмемне игъланым килә. Һич риза булмыйм үземнән язганымнан соңра мин: Һәр заман күз алдыма кимлек вә ноксаным килә. Кайвакытлар һәр сәгадәттән өмидемне өзәм, – Әллә кайдан шунда икъбаль атлы чулпаным килә. Ялтырый ул күкләремдә, күп өмидләр арттыра: Күз яшем сөртергә гүя назлы җананым килә. ХАТЫННАР ХӨРРИЯТЕ* 1 («Сатирикон»нан) – Көям бирмәк өчен хөрлек, азатлыклар хатыннарга; Бөтен фикрем, уем шулдыр, карамый көн вә төннәргә. Бу уйдан кайтасым юктыр, әгәр канлы сугыш булса; Хатыннар ирке угърында үләрмен мин, үлеш булса. Хатыннар! Атлаңыз алга! Бу юлда шаула, матбугат! Хатыннарны кысучыларга каршы ач сугыш, ук ат! Иел, и халкы дөнья! Уртадан юл бир хатыннарга! Яшә, и галәме өнса! Вакыт хакларны аңларга! Таралырга вакыт инде чапан атлы болытларга; 2 Чапаны да, Бохары да ашарга калсын этләргә ! Алар да, ир кеби, шаһлык, хәкимлек намнәрен таксын! Хатыннан көч тәрәкъкый бәхренә күл-күл булып аксын! Укы, яз, бел, тырыш син, и мөкаддәс яртыбыз безнең! Кеше булмак өчен иң-иң беренче шартыбыз безнең! – Эшем бар бит, хатын, тиз булсана, бирсәңче чалбарны! Бу тапланган икән; бир, яхшысы һәм тапсызы бармы? Кара, монсы да тапланган! Дидем бит: таплары бетсен! Шуны чистартмагансың: җә, хатынмы син? Сыер бит син!"
"(Өченче көлтә) Уйсу җиргә су җыела, шунда казлар коена; 1 Унөч яшьлек кызга тисәң, хаҗның әҗре җуела . Япуннар туп атмыйдыр, төтене җиргә ятмыйдыр; 2 Ялган сүздер, ышанмагыз: «Сабах» сабын сатмыйдыр . 3 Эш эшләтсәң, заказ эшләт, файда юктыр пәдрәтдин ; 4 Дин гыйльменә бигрәк чумган Апанаев Бәдретдин . Ак Иделнең аръягында атлар йөри чабында; 5 «Чүкеч» сабын* кимреп җылый, «Яшен» суккан чагында . Сары җаулык уртасында сары майның туртасы; Безнең «Яшен» яшьнәр инде – үтте кышның уртасы. Бер ишан хәзрәт симерттем, күркә, тавык ашатып; Сагынсам, корсагын карыйм чүмәләгә охшатып. 6 Сак берлән Сок кыямәттә берсен берсе очрата ; Биш талчокчы, өч фахишә театрны пычрата. Чикләвек ярган була да кәнфит ашаган була; 7 Театрны буяу җитми, концерт ясаган була . Мөэмин булсаң, чын мөэмин бул – намазыңны калдырма; 8 Бәйрәмдә кибет япмыйм, дип, частан казак алдырма . Алтын балдак бармакта, әйләнәдер салмакка; Ончы хаҗи хәлен сөйлим, әйдә барыйк аулакка. Тирәк-тирәк ситса булса, матур була чаршауга; 9 Бөтен Казан абыстае агент хәзер Варшауга . «Ай туган»да тусаңчы, айдай нурлы булсаңчы; 10 Яшьләр йөзен кызартканчы, «каралганчы» үлсәңче ! Арыслан берлән юлбарыс яратылган бер каннан; 11 Безнең Муса һич тик тормас: яңлыш тапкан Коръәннән ."
"Юк, маташма, и каләм! – калсынчы – шундай юк белән; Борча атмак көлкедер тау-таш ватарлык туп белән. Ни эшең бар? Юкмыни, язсаң, югары нәрсәләр? Угърашып торма җиһанда иң түбән мәхлук белән! Та әзәлдән ул сәфилләр үз-үзеннән бетмәдә: 1 Кауме Нухи – су белән йә кауме Лути – ут белән . Сипмә конфетти аның төсле сәфилләр өстенә: Ул хәзерләнгән атарга йөзгә каршы чүп белән."
"(Лермонтовтан үзгәртелгән) Качан кем сайлады Тәңре мине бу хак пәйгамбәр дип, Мине фазленә лаек күрде, фәрманым төгәлләр дип, – Шул ук сәгать үземнән, башкалардан баш-күз алдым да Сөйләргә башладым хакны кешеләрнең күз алдында. Кирәк баймы, фәкыйрьме, падишаһмы – күрсәтәм гайбен; Укыйм ялкынлы аятьләр – карау юк һичберәү кәйфен. Керештем мин мәхәббәткә, карендәшлеккә өндәргә, Ашамый-эчми көндез, кич белән баш куймый мендәргә. Җәмигы әкърибам – дустлар, карендәшләр, замандашлар – Миңа каршы котырдылар, рәхимсез аттылар ташлар. Сөйләнде өстемә күп ифтира, бөһтан, усал телләр; Сибелде зур хәкарәт берлә хәтта башыма көлләр. Ходайга кыйлмадым үпкә золымнардан, каһәрләрдән; Теләнче рәүше берлән мин качып чыктым шәһәрләрдән. Менә хәзер япа-ялгыз торам бер читтә, сахрада, Итәм тагать, күзем, күңлем тәмамән гарше әгъляда. Күз алдымда күрәм мең-мең кадәр яшьрен җиһаннарны, Күрәм булган, буласы барча яхшы һәм яманнарны. 1 2 Күрәм гъаден , сәмуден , бар булып үткән халыкларны, Күрәм диңгез төбен, уйнап-йөзеп йөргән балыкларны. Миңа кол анда бар җанвар: арыслан, хәтта капланнар Нәбиләргә тимәслекнең мөкаддәс гаһден алганнар. Догамны тыңлый йолдызлар – кечесе, зурлары бергә, – Мине тәгъзыймлиләр шатлыклә, уйнап нурлары берлә. Әгәр кайчакта шау-шулы шәһәрдән аркылы үтсәм, Янып рухани ут берлә, ашыккан хәлдә юл тотсам, – Миңа шул хәлдә картлар, бер хәкарәт күзләрен йөртеп, Үгетлиләр сабыйларны, миңа бармак белән төртеп: «Караңыз, и сабыйлар! бу кешене, сезгә гыйбрәт бу; Арамызда иде күптән түгел моннан элегрәк бу; Тәкәббер ул: торасы килмәде безнең арамызда. Сабыйлар! Алыңыз гыйбрәт, бу мескингә караңыз да. Күрәмсез, нинди беткән һәм арыкланган, фәкыйрьләнгән, Зәгыйфьләнгән, таланган, өсте-башы нинди керләнгән! Ышандырмакчы булды ул, җүләр! безне, имеш, Тәңре, Аның аузы белән сөйли, аңар килгән, имеш, әмре! Имеш тә, безне өндәргә аңар Тәңре үзе кушкан, Күрәмсез: нинди хур ул, һәм җиһан халкы аңар дошман!»"
"(Русчадан) Исемдә курка-курка төрле уйлар уйлаган чаклар, Гафифанә вә мәгъсуманә көлгән, уйнаган чаклар; Исемдә һәм эчемнән көткәнем якты бәхетләрне, Теләп яшьрен генә рәхәт, сәгадәтле вакытларны; Исемдә, иң элекке саф мәхәббәт дәрте кузгалгач, Илаһи бер тәләззездән беренче кәррә тамган яшь; Яратканым, канымның көйгәне, хәсрәтлә янганым; «Сөям!» дип әйткәнем, шунда кызарганым, оялганым. Заман кичте, сулар акты, хәзер юк инде ул ялкын; Кызу сүнде йөрәктә, мәңгелеккә инде ул салкын. Тыныч калды йөрәк, шау-шу вә гаугадан тәмам тынды; Моңаеп тибрәнә тик бер тәхаттырдан гына инде."
"Күрерсең син боларның йөргәнен һәрдәм коридорда: Йөриләр карт кәҗәдәй – үзләрен анлар саный зурга. Озын күлмәк лыпырдый, чалбары юк һәм изү чишкән... Сәгатьтән һәм дә ыштаннан да чылбыр салынып төшкән."
"1 2 Йосыб китте сәяхәткә , Рәшит икенчеләп китте , Рәшитнең сурәтендә бер дегет тулган чиләк китте."
"Күзен йомган, муен бөккән, башында чалма чорналган; Кибән чалма кибәк башта: ишан булган, имеш, хайван!"
"Күңелләр саф чагында шәп, матур кыз сайлыйлар анлар: «Булыр безнең хатын булса йөзе айдай», – диләр анлар. Әгәр дә басса дөнья һәм муеннарда бурыч тулса, Убырлы карчыгыңны да алырлар, акчасы булса."
"Кара карга вә «бөлгән бай» юып асла бәяз булмый, 1 Вә һәр бер көлтәбаш чын таңчы һәм асла Гаяз булмый ."
"Таш ташыйлар. Анда Минһаҗ «Галия» нигзен сала. Туй ясыйлар. Монда Минһаҗ гаилә нигзен сала. Салыныр да, төпләнер дә, бик уңайдыр соңгысы; Шикләнәм мин әллә ник: булмас кеби әүвәлгесе."
"Качан ләкте миңа бу язгы сайлауда гласныйлык, Югары мәртәбә килде – олугълык һәм дә важныйлык. Керештем әһле ислам файдасын саклар вә якларга, Яңа көч берлә башладым гырылдарга вә йокларга. * * * Хайлыйм, хайлыйм хайларга, без керештек байларга. 1 Сторожлыкка ялландык Чәйдәш абзыкайларга . Яшенче дип әрлибез, доносчы дип хурлыйбыз; 2 Проститутка Мәрьям белән парлап торып җырлыйбыз . * * * Бунларның берсе – үз анасы, Ләкин үзенә булыр микән баласы?"
"Ай кеше! Тыштан үзендә изге хасләт күрсәтә, Яхшыга – рәгъбәт, яман эшләргә нәфрәт күрсәтә. Тик Ходай хәзер урынны сайлый ул азмак өчен, – Әһле дөньяга тышыннан истикамәт күрсәтә. Әмре Хак корсак белән каршыга каршы килмәсә, Ул хәзер дингә вә Коръәнгә итагать күрсәтә. Булса килмәслек үзенә тугъры әйткәннән зарар, – Ул да чынлыкны сөя, сүздә сәдакать күрсәтә. Алганы булса берәүдән, ахирәт истән чыга; Биргәне булса: янарсың, ди, кыямәт күрсәтә. Бик горурлы ул, сиңа һич ихтыяҗы булмаса; Бер эше төшсә әгәр, балдай фәсахәт күрсәтә. Ут кабызмый ул, төтен эчкәндә, иптәштән элек; Әүвәле аңгар суза – икрам вә хөрмәт күрсәтә. Дусты өстеннән эчүдә булса сакый ул әгәр, Тип-тигез салган була, – гүя гадәләт күрсәтә. Мин арыслан! ди, синең малны тәләф иткәндә ул, Син аңар калсаң: фәкыйрьмен, ди, җәбанәт күрсәтә. Чәнчә дә ул күңлеңә явыз лисане хәнҗәрен: Нигә кәйфең китте, дустым? ди, мәхәббәт күрсәтә. Тыңласаң тыштан, синең гайбәт аның аузындадыр; Син килеп керсәң, ачык, мәгъсум кыяфәт күрсәтә."
"1 (Мин хәфәрә биэрән литәбгатиһи вәкага фиһи) Утыз ел хөр фикерлеләрне үлтерт, Төрекләрдә азатлык тамрын корыт, Ватан яктыртучы шәмнәрне сүндерт, Мөселманнан бөтен читләрне көлдерт, – Утыз ел казыган баз бик тирән шул: Менә инде Хәмидең шунда ГӨМБЕРРРТ!"
"Йөриләр бу кешеләр сөйрәлеп һәрдәм бәлешләргә; Теләнми нишләсеннәр: кабилият беткән эшләргә. Күңелдә утлары сүнгән, вә вөҗдан майга капланган: 1 «Әгузе» дип кенә төшмәс, муенга шәйтан атланган. Менә шул чаклы ялкау, шундый хәйваннар да рухани! Түбәнлек бу, кабул итмәс үзенә изге рух аный!"
"1 («Будильник»тән) Җиңел йөзмәк бу тормыш диңгезендә, Хәвеф юк җиллесендә, җилсезендә. Вәләкин йөкләмә аркаңда вөҗдан, Авыр ул бу йөзүдә кургашындан. Батарсың син, сине ул төпкә тартыр; Бу чын сүз: тыңладисәң, фәһмең артыр."
"Ике юл бар бу дөньяда: бере будыр – бәхет эстәү; Икенче шул: гыйлем гыйшкында булмак – мәгърифәт эстәү. Синең кулда: теләрсәң – мәгърифәтле бул, бәхетсез бул; Вә яки бик бәхетле бул, ишәк бул, мәгърифәтсез бул. * * * Ничек тормак тиеш, дустым? дисеңме, – Шулай тор: бик кысып тот син кесәңне. Һаман сак бул, кара ул як, бу якны; Хосусан сак тоту лязем колакны."
"Әгәр булсын дисәң бер өй эче шау-шу вә җәнҗалсыз: Ире булса сукыр, ул җитми, – булсын һәм хатын телсез."
"Ялангач калдыйсәң син һәр җәһәттән фазлы Тәңридән, 1 Мыраулый башла бик ямьсез, алып үрнәк Бәширидән ."
"Күр: ничек, иртә кояш чыкса, җиһанда нур тула, – Һәр күңелләр нурланадыр, чыкса Гыйззәтуллина. Бу икәүгә Тәңре биргән бертигез зур мәртәбә: Берсе уйный күк йөзендә, берсе уйный сәхнәдә."
"(«Зиләйлүк» көенә) Сөялгәнсең чатта баганага, Яфрак төсле сары йөзләрең; Кызганмыйча күңлем чыдый алмый: Бигрәк моңлы карый күзләрең. Атылган кош, адаштырган эттәй, Үткәннәргә мәэюс карыйсың; Күрәм, ике ирнең селкенәдер: Кайсы татар баен каргыйсың? Аз шул бездә байлар – кайсысы кем Фәрештәдән канат каермас; Алсын гына шәйтан иманыңны, Җәһәннәмлек бу дип кайгырмас! Күрдем әле синең залимеңне: Һаман кәеф сөрә, типтерә; Рәхәтләнә, кяфер! Сине шулай Баганага сөяп киптерә. Сизмисең бит син дә – синең яннан Нечкә күңел шагыйрь узганын, Синең болай мескинләнгән хәлең Аның күңлен ничек өзгәнен!"
"Татар халкы арасында хисапсыз күп зыялылар, Сирәк ләкин, дөрест әйтсәм, кешелекле хәялылар. Әгәр күрсәң кызарган йөз аларда, бер дә алданма: «Оялгандыр» димә яңлыш, «җибәргәндер» дисәң – әүля!"
"Бик күңелсез бер начар журнал – гомер, Анда, әлбәт, баш мәкалә мал ирер."
"1 («Бакырган»нан) Татар бае – бөлгүче, Төрмәләргә кергүче; Гомер буе ни кыйлган – Шунда мәгълүм булгучы. Бай чагында көлгүче, Гайбен-нисен күргүче; Табылмыйдыр мескинне Тугъры юлга сөргүче. Бай ул ялгышмый, диләр, Һәр фигъле яхшы, диләр; Аның һәр дүрт ягына Монафикълар тулгучы. Малы, мөлке беттисә, Дәүләт, бәхет киттисә, Малның кадрен белми, дип, Чын дустлары көлгүче."
"Сөйгәнеңне мин кочам, дип, дошманым көлгән була; Белми: җанаш кайгысы һәр кич кочагымда куна."
"Син күрерсең бу кешене: күп вакыт уйный, көлә, – Ул шулайтеп халәте рухын яшермәкче була. Белмичә, «уйный» диләр, эчтән ниләр уйланганын; Сизмиләр – чыкмый төтен тышка – мәхәббәт янганын! Ул шаярганда, кисәктән, керсә җанаш каршына, Гашыйкым җитдиләнә, шундук уеннан тартына; Кып-кызыл төскә керә ул, үзгәрәдер йөзләре, Әллә нинди көчтән астка салынадыр күзләре. Ул түнә, хәлсезләнә шул, очраса үз хурына, 1 Хәзрәти Муса тәхәммелсез тәҗәлли нурына . Нишләсен, җанаш хозурында аңар лязем намаз; 2 Бер азан әйткәч, колак каккач, мөселман уйнамас ."
"(Көнлек дәфтәремнән) Тапдисәм мәүзугъ, язарга аптырыйм: Кай төшеннән мин моны, дим, ләктерим? Ул йозак төсле миңа, юк ачкычым, Йә бөек сәд – юк менәргә баскычым. Йә кимә ул – юк янымда ишкәгем, Шул рәвеш эчтә кала күп хисләрем. Яки уйга калдырадыр интикад, Итмәсәм дә мин аңар күп илтифат. Уйлыйсың син бер фикерне: раст кеби, Шик төшә: юк, ул да раст булмас кеби. Юк әле миндә хәкыйкатькә вөсул, Әллә нигә айрылалмый уң вә сул. Йа Ходай! Кайчан чыгармын шөбһәдән? Кипми ник шөбһә тире бу җәбһәдән? Йа Ходай! Кайчан бу золмәтләр бетеп, Юл салырмын күкрәгем берлән этеп?"
"Күрәм кайчакта: җанкәмнең яңагына чебен кунган, – Йөри бит шатланып шунда, үзенчә әллә кем булган! Карыйм да мин, бәхетсез, шул чебеннең бәхтене көнлим: Ходаем, ни сәбәптән булмадым соң шул чебен мин! дим."
"(Аз гынасы русчадан) Һич тә күңлем ачылмаслык эчем пошса, Үз-үземне күрәлмичә, рухым төшсә, Җәфа чиксәм, йөдәп бетсәм, бу башымны Куялмыйча җанга җылы һичбер төшкә; Хәсрәт соңра хәсрәт килеп алмаш-алмаш, Күңелсез уй белән тәмам әйләнсә баш, Күзләремдә кибеп тә җитмәгән булса Хәзер генә сыгълып-сыгълып елаган яшь, – Шул вакытта мин кулыма китап алам, Аның изге сәхифәләрен актарам; Рәхәтләнеп китә шунда җаным, тәнем, Шуннан гына дәртләремә дәрман табам; Укып барган һәрбер юлым, һәрбер сүзем Була минем юл күрсәткүче йолдызым; Сөйми башлыйм бу дөньяның ваклыкларын, Ачыладыр, нурланадыр күңлем, күзем; Җиңелләнәм, мәгъсумләнәм мин шул чакта, Рәхмәт әйтәм укыганым шул китапка; Ышанычым арта минем үз-үземә, Өмид берлән карый башлыйм булачакка."
"И көләч йөзле малай, йөргән малай яланаяк! Бер дә тыштан кермичә уйнап йөрүче шартаяк! Чәкмәшәңне куй да бер якка, йөгер, кил каршыма! Шартаяктан да күңеллерәк бер әйбер бар сиңа. СӨБХАНАЛЛА, СӨБХАНАЛЛА Сабый чакта укытканда мине хәлфә, Рәхмәт аңар, өйрәтте бер яхшы нәрсә: – «Сөбханалла» диеп әйтү тиеш, – диде, – Бер мән яңа гына туган айны күрсә. Шул заманнан бирле айның туганына Һәм дә алтын көпчәк төсле тулганына Карап, күңлем кайчан минем хәйран кала, Диям шунда: сөбханалла, сөбханалла! Бу әйтүем, хәер, минем гадәт кенә, Бу бертөрле дини булган әдәп кенә; Бер вактым бар – чын күңлемнән укыйм моны, Хәлфәм! Яусын сиңа һаман рәхмәт кенә. Менә нәрсә: күрәм бәгъзан сөйгәнемне, Көннәр, төннәр гыйшкы берлән көйгәнемне; Хәлфә, шунда минем телем тотлыгадыр, Эшкә кушам тагын шул ук белгәнемне. Тулган айга охшаш йөзе, башы аның, Яңа туган айга охшаш кашы аның; Күңлем аңар карап торып хәйран кала, Укыйм чынлап: сөбханалла, сөбханалла! Әгәр күрсә шул матурны Гайнетдиннәр, Гади генә Котбетдиннәр, Шәмсетдиннәр, «Сөбханалла» дию кайда аларга соң! – Укымаган алар, бернәрсә белмиләр. Әгәр, хәлфә, мин дә шулай надан булсам, Синнән гыйлем алалмыйча калган булсам, Әйтер идем, шулар кеби, мин гыйрфансыз: Әй-яй, бигрәк матур икән, чукынган кыз."
"Тынма, эшлә, и сабый! Бел, Тәңредән эшләргә – көн, Эшләп аргачтын, бирелгәндер тыныч йокларга төн. Иртә торгач та язарга, дәрсең укырга тотын; 1 Тынма, эшлә, торма тик, тынсаң тынарсың җомга көн . Күр, ничек эшли кояш: иртә тора, таң аттыра, Көнозын күктә йөзә һәм көн буенча яктыра. Соңра, арган төсле, ул ирнеп кенә тауга бата, Йоклый рәхәт, ял итә һәм җир йөзен дә йоклата. Син кояштан үрнәк алсаң, иҗтиһад итсәң һаман, Күп арасында кояш күк ялтырарсың бер заман! ӘНӘ-МЕНӘ Әнә чүлмәк: аңар катык тутырган; 1 Менә хәлфә: башы мантыйк тутырган . Әнә карга: мәчет өстенә кунган; Менә шәкерт: указлы мулла булган. Әнә чеп-чи бәрәңге кәлҗемәсе; 2 Менә «Тәхрире мәрьәт» тәрҗемәсе ."
"Пәйгамбәрнең вафатыннан соң асла могъҗиза булмас: 1 2 Ярылмас ай икегә , һәм кара таштан төя тугъмас , Диләр безнең гыйлем әһле. – Ышанмаңыз, бу ялгандыр: Үзем күрдем бүген – безнең заманда могъҗиза бардыр: Бүген иртүк миңа шактый бурычлы иптәшем килде, Ялындырмый, талашмый, вәгъдәсендә акчасын бирде."
"Тау башына салынгандыр безнең авыл, Бер чишмә бар, якын безнең авылга ул; Аулыбызның ямен, суы тәмен беләм, Шуңар күрә сөям җаным-тәнем белән. 1 Ходай шунда җан биргән, мин шунда туган , Шунда әүвәл Коръән аятен укыган; 2 Шунда белдем рәсүлемез Мөхәммәдне , Ничек михнәт, җәфа күргән, ничек торган. Истән чыкмый монда минем күргәннәрем, Шатлык белән уйнап гомер сөргәннәрем; Абый белән бергәләшеп кара җирне Сука белән ертып-ертып йөргәннәрем. Бу дөньяда, бәлки, күп-күп эшләр күрем, Билгесездер – кая ташлар бу тәкъдирем; Кая барсам, кайда торсам, нишләсәм дә, Хәтеремдә мәңге калыр туган җирем."
"Саргаядыр көз көнендә һәр агач яфраклары; Юк яшеллекләр хәзер, урман вә сәхра сап-сары. Саргая таллар, усаклар, алмагачлар һәм каен; Хәстә төсле, арта сары төс аларда көн саен. Үз төсен үзгәртми саклаучы арада берсе бар: Көз көне һәм кыш буе саргаймый торган чыршы бар."
"Кояш әйтте: «Һаман мин яктырырмын Вә бер дә батмамын, янып торырмын». Диде Яңгыр да: «Һәр көнне явармын, Кара җирне юешләр, елгалармын». Кояш каршы диде: «Син бик юешле, Явасың былчыратып һәммә төшне. Суыңнан анда баткак, монда баткак, Синең бар белгәнең – җир былчыратмак. Юешлектән иген, ашлык черидер, Мужиклар, яумасайде, дип телидер». Диде Яңгыр җавапта: «Син кызасың, Игенне яндырасың һәм кырасың». Ачуланды Кояш бу сүзгә, кызды, Ачудан эсселектә хәдтән узды. Диде: «Мин бит җимешләрне пешергән, Нурымнан җанлы-җансыз файда күргән». Диде Яңгыр: «Аларны син пешерсәң, Ә мин бит үстерәм һәм су эчертәм. Әгәр мин яумасам, багълар шиңәрләр, Болынлыклар, яшеллекләр кибәрләр». Кояш Яңгыр белән күп кычкырышкач, Бере-берсен яманларга тырышкач, – Татулашты, килештеләр ахырда Бу көннән сүз көрәштермәскә бер дә. Шулай бетте боларда сүз вә тартыш, Күрергә булдылар нәүбәт белән эш. Кояш әйтте: «Кызам үз нәүбәтемдә, Ә син яу рәхмәтеңлә нәүбәтеңдә». Кояш, Яңгыр әле бу көнгә чаклы Бозып эш кыйлмыйлар бу иттифакъны. МИЛЛИ МОҢНАР* Ишеттем мин кичә: берәү җырлый Чын безнеңчә матур, милли көй; Башка килә уйлар төрле-төрле, – Әллә нинди зарлы, моңлы көй. Өзлеп-өзлеп кенә әйтеп бирә Татар күңле ниләр сизгәнен; Мескин булып торган өч йөз елда Тәкъдир безне ничек изгәнен. Күпме михнәт чиккән безнең халык, Күпме күз яшьләре түгелгән; Милли хисләр белән ялкынланып, Сызлып-сызлып чыга күңленнән. Хәйран булып җырны тыңлап тордым, Ташлап түбән дөнья уйларын; Күз алдымда күргән төсле булдым Болгар һәм Ак Идел буйларын. Түзәлмәдем, бардым җырлаучыга, Дидем: «Кардәш, бу көй нинди көй?» Җавабында милләттәшем миңа: «Бу көй була, – диде, – «Әллүки»!»."
"Яратырга ярый кышны, вәләкин зәмһәрире бар, Киемсез калтырап торган мәсакине, фәкыйре бар. Яратырга ярый җәйне: матур ул, анда зур ямь бар, Вәләкин таш бинасы юк фәкыйрьләргә җәһәннәм бар. Яратырга ярый дөнья: матур кырлар, матур таулар; Яратмыйм мин вәләкин һич, сәбәп шул: ибне адәм бар!"
"(Бурениннән) Электә бер Ташчы торган бу дөньяда, Безнең җирдә түгел – ерак Япунъядә. Үзе булган таза гына бер яшь кеше, Ялыкмыйча эшли икән ул таш эше. Ризыкланган ачы тирләр һәм көч белән, Көн буена ташлар ватып чүкеч белән. Булганлыктан һаман да эш, һаман да эш, Күрәлмаган бу яшь егет рәхәт тормыш. Беркөн шулай эшләп-эшләп каты аргач, Күңле кайткан эштән, тәмам хәлдән тайгач, Тотынган ул үз-үзенә тарланырга, Мондый начар көн күрмештән зарланырга: «Ходаем, ник фәкыйрь иттең мине болай? Рәхмәтең киң, мин бәндәңне кыйлсаң да бай; Бүтәннәрдәй мин дә рәхәт сөрер идем, Тынычлык һәм бәхет йөзен күрер идем». Шуннан гына очып үткән бер Фәрештә Әллә ничек моның моңын, зарын иштә. Һәм әйтә ул: «Ярар, яхшы, шулай бул, – ди, Ягъни: – Үзең теләгәнеңчә бай бул», – ди. Безнең Ташчы шул минуттук зур бай булды, Азаплаган читен тормыш уңай булды. Инде хәзер авыр эшләр муенда юк, Рәхәт ята, һичбер нәрсә уенда юк. Шул вакытта Ташчы күрә: зур урамнан Үтеп бара гаскәр берлән олугъ бер Хан. Киемнәре, баш өстендә чатырлары Ялт-йолт килә көнгә каршы – алтын бары. Ташчы әйтә: «Зур эшмени бу – бай булу? Насыйп булса менә шушындый Хан булу, – Булыр иде шул вакытта бәхтем минем; Аһ, булсачы вәзирләрем, тәхтем минем!» Тагы шуннан очып барган шул Фәрештә Бу Ташчының сөйләгәне сүзен иштә: «Теләгәнең булсын синең – син Хан бул, – ди, Үзе китә очып: – Хәзергә сау бул!» – ди. Ташчы карый: шулук хәлдә ул Хан булган, Һәр ягына вәзирләр һәм гаскәр тулган. Уенчылар матур көйләр көйләгәли, Баш өстендә алтын зонтик күләгәли. Шулай да бик рәхәт түгел: Кояш эссе, Гаҗиз калды Хан эсседән, тәмам пеште. «Кирәк түгел, – ди, – Хан булу һәм баш булу, Насыйп булса икән миңа Кояш булу!» Шул Фәрештә тагын шунда җитеп килеп, Китте очып: «Ярар, булсын синеңчә», – дип. Шул минутта Ташчы егет Кояш булып Күктә тора, бу дөньяга нурлар коеп. Бераздан соң әллә кайдан чыга Болыт, Җир һәм Кояш арасына пәрдә булып; Каплап тора әллә нинди гайрәт берлә, Күренмидер Кояшка җир, Кояш – җиргә. Егет әйтә: «Кирәк түгел Кояш булу, Болыттан да кимсеттереп, юаш булу. Тәңрем, ирек бир син миңа, Болыт булыйм, Болыт булып, җиһанга баш булып торыйм». Фәрештә дә шул вакытта җитеп килеп, Китә күккә: «Ярар, булсын синеңчә», – дип. Шулук вакыт Ташчы егет Болыт була, Җир йөзенә яңгырларын коеп тора. Чиләк-чиләк булып яңгыр яуганыннан Сулар артып, ташып чыкты ярларыннан. Сәхра, болын, игенлекләрне су басты, Һәр нәрсәгә урын булды дулкын асты. Бу дулкыннар кубарса да шау-шу, гауга, Һөҗүм итеп килсәләр дә, охшап яуга, – Шунда үсеп тора торган олугъ Таш-тау Зәррә хәтле зарарланмыйча калды сау. Егет әйтә: «Кирәк түгел Болыт булу, Артык миңа Болыт булганча юк булу! Гайрәтемнән күрсәтмичә һичбер какшау, Минем көчтән көлеп тора шушы Таш-тау!» Шунда тагын Фәрештәсе килеп җитә: «Ярар, яхшы, шулай бул син», – диеп китә. Ташчы егет шулук минут була Таш-тау; Гомерлеккә торырмын, ди, мин шунда сау. Һәр яклардан килсәләр дә сулар ташып, Дулкыннары бәрелсәләр дә шып та шып! Кибаранә күтәреп баш, безнең Таш-тау Селкенми дә, кузгалмый да тора сап-сау. Шул вакытта әллә кайдан чыга Инсан, Кулларына балта берлән чүкеч тоткан. Килә дә ул, бу Таш-тауны вата башлый, Таш артыннан ташны ватып ата башлый. Егет әйтә: «Мин күп нәрсә булып үттем, Һәрберсеннән галилек һәм бәхет көттем; Күрдем хәзер: эшкә һич нәрсә тиң түгел, Эштән көчле нәрсә табу мөмкин түгел. Кирәк түгел, мин яңадан Ташчы булам, Әүвәлгечә иҗтиһадлы эшче булам!» Кодрәт берлә шунда егет Ташчы була, Әүвәлгечә иҗтиһадлы эшче була."
"Тәнәфферләр,тәхаттырлар, тәрәххемләрлә дөньядан Гөзарым, захмедар васле бер һиҗрә мөкәүкәбдер1. Габдулла Җәүдәт2 Ничаклы изсә дөнья, ирке бар – куркытмыйдыр безне; Елар җирдә көләм мин, һич чытып тормыйм аңар йөзне. Минем гомрем караңгы төн – кояшым һәм аем тугъмас; Шуңар да шөкер итәм мин: бу төнем йолдызлы, йолдызлы. Озаттылар миңа кул төрле мәлгунь көч, кара көчләр, Теләп сүндермәгә күңлемдә янган изге йолдызны. Вәләкин сүнмәде ул: йолдызым якты, һаман нурлы; Гаҗәпме, юлга салса, ичмасам, бер данә юлсызны? Күзеннән канлы яшь түксен иде барча шәятыйным, Җиһанда калдырып китсәм икән, йа Раб, гүзәл эзне! Минем күңлем мөкәүкәбдер өмид, хәсрәт, тәәссерлә; Зарар юк, барча кодсиятебез дә айлы, йолдызлы!"
"(Позняковтан үзгәртелгән) Чикмә гамь шул нәрсәгә: синнән гомернең еллары Алган аны бер дә бирмәскә – очырган җилләре. Тормышыңның агымында инде ул киткән агып; Кайгырудан файда юктыр – булмый инде кайтарып. Түкмә күз яшь: ярдәмендә һәр заманда Алла бар; Ал җәсарәт, алга омтыл, һич ялыкмый алга бар!"
"Кузгатмакчы булсаң халык күңелләрен, Тибрәтмәкче булсаң иң нечкә кылларын, Көйләү тиеш, әлбәт, ачы хәсрәт көен, Кирәк түгел мәгънәсе юк көлке, уен. Караңгыдыр, күңелсездер гомер юлы, Бу дөньяда кем килсә дә сиңа туры, Шиксез, аның җәрәхәтле күкрәгендә Яшьрен генә янып яткан хәсрәт тулы. Мескин адәм! Тыштан уйный, тыштан көлә, Ямьсез якны уйлап куя эчтән генә. Безнең гомер уен түгел, бәйрәм түгел, Һич кайгысыз кеше булса – адәм түгел! Бераз вакыт шатлык таба исрек кенә, Үз-үзенә ачы агу эчреп кенә: «Әмма дөнья нинди кызык, нинди хозур, Бу дөньяда кемнәр бар, – дип, – миннән дә зур!»"
"(Пушкиннән мокътәбәс) Теләү бетте хәзер миндә теләк соңра теләкләрне; Кире сүттем хәзер күп эшкә сызганган беләкләрне. Күрәлмим мин азатлык бер дә чиксез ихтыярымнан; Гаҗәп ләззәтле, тәмле булса да, туйдым хыялымнан. Фәкыйрь калдым хәзер: тормыш үзенең биргәнен алды; Күңел буш: анда калды тик авыр хәсрәт, ачы кайгы. Бетердем шиңдереп төрле гүзәл чәчкәмне барсын да Явыз тәкъдир, каты тәкъдир, суык тәкъдирем астында. Өмидсезмен: фәкать актык дәкыйкамне көтәм инде, Көтәм: кайчан тавыш-тынсыз гына бер көн бетәм инде? Мисал бу: көз көненең кышка каршы, соңгы чагында, Туңып беткән агачның яп-ялангач бер ботагында Төшәр-төшмәс торадыр соңга калган бер генә яфрак, – «Төшәм» дип калтырый, җил сызгырып киткән саен чак-чак."
"И туган тел, и матур тел, әткәм-әнкәмнең теле! Дөньяда күп нәрсә белдем син туган тел аркылы. Иң элек бу тел белән әнкәм бишектә көйләгән, Аннары төннәр буе әбкәм хикәят сөйләгән. И туган тел! Һәрвакытта ярдәмең берлән синең, Кечкенәдән аңлашылган шатлыгым, кайгым минем. И туган тел! Синдә булган иң элек кыйлган догам: Ярлыкагыл, дип, үзем һәм әткәм-әнкәмне, Ходам!"
"Менә кич. Зур авыл өстендә чыкты нурлы ай калкып, Көмешләнгән бөтен өйләр вә сәхралар тора балкып. Авыл тын. Иртәдән кичкә кадәр хезмәт итеп арган Халык йоклый – каты, тәмле вә рәхәт уйкуга талган. Урамда өрми этләр дә, авыл үлгән, тавыш-тын юк; Авыл кыръенда бер өйдә фәкать сүнми тора бер ут. Әнә шул өй эчендә ястүеннән соңра бер карчык Намазлыкка утырган, бар җиһаннан күңлене арчып; Күтәргән кул догага, яд итә ул шунда үз угълын: Ходаем, ди, бәхетле булсайде сөйгән, газиз угълым! Тамадыр мескинәмнең тамчы-тамчы күзләреннән яшь; Карагыз: шул догамы инде Тәңре каршына бармас?"
"Әй бәһале, әй кадерле, әй гөнаһсыз яшь бала! Рәхмәте бик киң аның, һәрдәм таян син Аллага! Йа Ходай, күрсәт, диген, ушбу җиһанда якты юл; Ул – рәхимле; әткәң-әнкәңнән дә күп шәфкатьле ул! Саф әле күңлең синең, һичбер бозык уй кермәгән, Пакь телең дә һич яраусыз сүзләр әйтеп күрмәгән. Пакь җаның һәм пакь тәнең – барлык вөҗүдең пакь синең; Син фәрештә валчыгысың, йөзләрең ап-ак синең! Кыйл дога, ихлас белән тезлән дә кыйбла каршына; Бел аны: керсез күңелдән тугъры юл бар гаршенә! Әй бәһале, әй кадерле, әй гөнаһсыз яшь бала! Рәхмәте бик киң аның, һәрдәм таян син Аллага!"
"Бабай бик күп яшь яшәгән, карт ул үзе, Ләкин һаман сәламәт ул, матур йөзе. Яңак, маңлай җыйрылмаган, тешләр дә сау, Яшьләрчә саф, ачык чыга аның сүзе. Җитеп килә инде аның җитмеш яше, Җем-җем итә җитен сакал, көмеш чәче. Бабай, мескин, бу дөньяда күпне күргән, Үлеп беткән инде аның күп яшьтәше."
"Фатыйма күрде үзенең бүлмәсендә бер рәсем: – Әнкәем, бу кем? – диеп сорды, кочаклап әнкәсен. Әнкәсе бирде җавап: – Әүвәлге угълым бу минем, Дөньяда юк ул хәзердә – бер туган абзаң синең. – Әнкәй, әнкәй! Нишләгән ул, кайда соң ул? Әйтсәнә! Мин аны күрмәк телимен, зинһар, әнкәй, тапсана! – Юк, җаным, юк, күз нурым, абзаң хәзердә йоклаган; Ул каты йоклый, вөҗүден кара туфрак каплаган. – Ә, алайса, син агамны, бар, уят, торсын, әни; Бергә уйнарбыз, үзенең сеңлесен күрсен, әни! – Юк, җаным, син белмисең, юктыр уятырга мәҗал, Ул уянмас бер йокыдыр, аһ, аның исеме – әҗәл!"
"Һималая тау өстендә алтын бишек, Кояш йоклый һәр кич саен шунда төшеп; Җил төн буе йоклаганын саклап тора, Тирбәтә һәм өстен-башын каплап тора. Йокысыннан Кояш ничек уяндисә, Җил шул вакыт җилбер-җилбер итеп исә; Исә-исә бөтен дөнья буе китә: – Торыгыз! – ди, – уянырга вакыт җитә! Торып чыккач шул бишектән Кояш агай, Анда кереп йоклый инде энесе Ай; Йоклый шунда йолдызлар да өелешеп, Оядагы йоклап яткан кошчыклардай. Каты йоклап Ай бишектә мәгърибкәчә, Торып чыга, көлеп җиргә нурын чәчә; Кояш һәм Ай – ике туган агай-эне – Менә шулай дустлык берлән нәүбәтләшә."
"Кырга ак кардан Юрган ябылган; Җир язга чаклы Уйкуга талган. Ул тормас, йоклар, Кышлар үтмичә, – Кыйбладан кошлар Кайтып җитмичә. Язның айлары, Апрель, майлары, Бик матур сызлып Аткан таңнары; Урман шаулавы, Кошлар сайравы, Күкләр күкрәве, Яңгыр аннары. Коену көн саен Кояш нурында; Аннан соң тагын Төшкән чык төндә. Бу хәлләр җиргә Барчасы бергә Калган тик инде Төштә күрергә. Җир йоклый тыныч, Күреп тәмле төш. Уяныр әле, Тукта, үтсен кыш!"
"Кит әле син, аксакал кыш! Күр, әнә таудан туры Тәгәридер ул матур кыз – язның алтын фәйтуны. Тиз югал, и Кыш бабай, син ал да тиз кач карт башың, Барыбер, күрсәң, качарсың, язны – гөлләр патшасын! Бер дә юк ул патшаның мылтык-кылыч, алмаслары, Һәр ягында аллы-гөлле күбәләктән гаскәре."
"Курыкмагыз, кошлар, күреп сез яныгызда мин барын; Мин тимәм сезгә, фәкать сайравыгызны тыңларым. Җырлагыз сез күңлегезгә Тәңре нәрсә салганын; Мылтыгым да юк янымда, юк шулай ук ауларым. Бик тынычлап сайрагыз сез, мин тимим, сезгә тимим; Әллә иркендә торуның кадрене белмимме мин?! Курыкмагыз – яхшы беләм, мин һич тә сезне ауламам; Сайрагыз, тыңлап торырмын, тын да алмам, шауламам."
"Һич сине куркытмасыннар шүрәле, җен һәм убыр; Барчасы юк сүз – аларның булганы юктыр гомер. Җен-фәлән дип сөйләшүләр искеләрдән калган ул; Сөйләве яхшы, күңелле – шагыйранә ялган ул. Һич өрәк, албасты булган сәхралар, кырлар да юк; Шүрәле асрап ята торган кара урман да юк. Син әле үс һәм укы күп, шунда аңларсың барын; Мәгърифәт нуры ачар күп нәрсәләрнең ялганын."
"Күптән түгел безнең тәрәзә капкачын Оя итте минем сөйгән Карлыгачым. Ул көн буе аузы берлән балчык ташый, Балчык берлән матур итеп оя ясый. Күп эшләде иренмичә; бара-бара Чыгарды ул матур-матур балалар да. Ачыксалар Карлыгачның балалары, Чебен-черки тотып кайта аналары. Карлыгачым ямьсез озын кара төндә Каты йоклый оясында, алмый тын да. Бер канатының астына тыга башын, Уянмый ул, – бөтен кеше тавышлансын. Күк күкрәсен, ялтыр-йолтыр килсен яшен, Төн буена нинди каты җил исмәсен, – Ни булса да, бары да бер аның өчен, – Уянмый ул, селкетми дә борын очын."
"Кызык сезгә, яшь балалар, кышкы кичтә! Җылы өйдә утырасыз якын мичкә; Утырасыз рәхәтләнеп, тезелешеп, – Шатлык сезгә, уңайсызлык килми һич тә. Һичкайсыгыз таныш түгел хәсрәт берлә, Утыргансыз матур гына, рәт-рәт берлә; Кышкы кичнең озынлыгын сизмисез дә Әнкәгезнең сөйләгәне әкият берлә. Тышта иссен ачы җилләр, тузсын карлар, Өй түбәсе саламнары килсен тар-мар, Суыклыктан очар кошлар очалмасын, – Сезнең урын җылы, әйбәт, – ни кайгы бар? Төшсен ләкин исегезгә кайсы вакыт: Һәркемгә дә бирелмәгән мондый бәхет; Ятим калган сабыйлар бар, бәхетсезләр, Ата-анасы вафат, җирсез һәм йортсызлар. Мондый кышкы кичтә сыгъныр урыннары Аларның юк, өши бите, борыннары; Үлми калса яхшы алар салкынлыктан, Кайберсенең шуннан була үлемнәре. Очрый калса сезгә шушындый ярлылар, Яшьле күзле, моңланганнар вә зарлылар, – Яшь балалар! Аларны сез яратыгыз, Җылы сүзләр әйтеп, сөеп юатыгыз!"
"Кичә мин читлек ачтым, андагы кошчыкны коткардым, Күңелсез тоткынымны киң яшел урманга кайтардым. Аңар бирдем азатлык мин, үземдә шул вакыт күрдем: Тынычлап калды никтер һәм тәмам иркенләде күңлем. Күзем берлән озаттым: кошчыгым урман таба очты, Югалды күк йөзендә тиз вакытта, бер дә юк төсле. Очып киткәндә ул шундый матурлап сайрады моңлы: Миңа санки азат иткән өчен изге дога кылды."
"Әлли-бәлли итәр бу, Мәдрәсәгә китәр бу; Тыршып сабак укыгач, Галим булып җитәр бу. Йокла, угълым, йом күзең, Йом, йом күзең, йолдызым; Кичтән йокың кала да, Егълап үтә көндезең. Әлли-бәлли көйләрем, Хикәятләр сөйләрем; Сиңа теләк теләрем, Бәхетле бул, диярем. Гыйззәтем син, кадрем син, Минем йөрәк бәгърем син; Куанычым, шатлыгым Тик син минем, синсең, син!"
"Бәхетле шул баладыр, кайсы дәрсенә күңел бирсә, Мөгаллимне олугъ күрсә, белергә кушканын белсә. Сабакка калмаса соңга, борылмый барса уң-сулга, Уенга салмаса ихлас – менә бәхте аның шунда. Кечеләргә итеп шәфкать, үзеннән зурга юл бирсә, Бәхетсезләрне кимсетми, егылганнарга кул бирсә!"
"Бала: Әйт әле, Күбәләк, Сөйләшик бергәләп: Бу кадәр күп очып Армыйсың син ничек? Ничек соң тормышың? Ничек көн күрмешең? Сөйләп бирче тезеп, Табаламсың ризык? Күбәләк: Мин торам кырларда, Болында, урманда; Уйныймын, очамын Якты көн булганда. Иркәли һәм сөя Кояшның яктысы; Аш буладыр миңа Чәчәкләр хуш исе. Тик гомрем бик кыска: Бары бер көн генә, – Бул яхшы, рәнҗетмә Һәм тимә син миңа!"
"Менә көз барча кырларны вә урманны ялангачлый, Менә ак тун киеп инде күңелсез кыш килә башлый. Игеннәр тулган ындырга, халыкның эшләре беткән, Вә көньякның вакытча безгә килгән кошлары киткән. Урамнарда күңелсезлек, авылда сизлә бер кайгы, Терелекләр вә шау-шулар, кызыклар кайда ул җәйге! Күңелсез һәм дә ямьсез булса да шул чак табигатьтә, Кызык ләкин, күңелле бик авыл кыръенда мәктәптә! Укулар кычкырып анда! Бөтен мәктәп килә шау-шу! Кызык җәй айрылып торган укуга көз көне каушу!"
"Бик матур бер җәйге көн: өстәл янында бер Сабый Ян тәрәзә каршысында иртәге дәрсен карый. Чын күңел берлән укый ул, кат-кат әйтеп һәр сүзен; Бик озак шунда утырды, бер дә алмастан күзен. Шул чагында бу Сабыйны чакыра тышка Кояш: «И Сабый, – ди, – әйдә тышка, ташла дәрсең, күңлең ач! Җитте бит, бик күп тырыштың, торма бер җирдә һаман; Чыкчы тышка, нинди якты, нинди шәп уйнар заман!» Бу Кояшның сүзенә каршы җавабында Бала: «Тукта, сабрит, уйнамыйм, – ди, – уйнасам, дәрсем кала. Көн озын ич, ул уенның мин һаман вактын табам, Чыкмамын тышка уенга, булмыйча дәрсем тәмам». Ул, шулай дип, кимчелек бирми укырга дәртенә, Бик каты ихлас берлән чынлап ябышты дәрсенә. Өй түрендә шул заман сайрый ботакта Сандугач, Ул да шул бер сүзне сайрый: «Әйдә тышка, күңлең ач! Җитте бит, бик күп тырыштың, торма бер җирдә һаман, Чыкчы тышка, нинди һәйбәт, нинди шәп уйнар заман!» Сандугачка каршыга биргән җавабында Бала: «Юк, сөекле Сандугачым, уйнасам, дәрсем кала. Туктале, бетсен дәрес, – ди, – әйтмәсәң дә уйнарым, Син дә сайрарсың матурлап, мин авазың тыңларым!» Ул, шулай дип, һич зарар бирми укырга дәртенә, Бик каты ихлас берлән чынлап кереште дәрсенә. Шул вакытта өй түрендә бакчада бер Алмагач Чакыра тышка Сабыйны: «Әйдә тышка, күңлең ач! Бик күңелсездер сиңа эштә утырмак һәрвакыт, Әйдә, чык син бакчага, җитте хәзер уйнар вакыт!» Алмагачның сүзенә каршы җавабында Бала: «Юк, сөекле Алмагачым, уйнасам, дәрсем кала. Тукта, сабрит аз гына, – ди, – и кадерле Алмагач, Һич уенда юк кызык, дәрсем хәзерләп куймагач». Күп тә үтми, бу Бала куйды тәмамлап дәрсене, Куйды бер читкә җыеп дәфтәр, китапны – барсыны. Чыкты йөгреп бакчага: «Йә, кем чакырды, – дип, – мине? Әйдә, кем уйный? Тәмам иттем хәзер мин дәрсеме!» Шунда аңгар бик матурлап елмаеп көлде Кояш, Шунда аңгар кып-кызыл зур алма бирде Алмагач; Шунда аңгар шатланып сайрап җибәрде Сандугач, Шунда аңгар баш иделәр бакчада һәрбер агач. АРБА, ЧАНА, АТ Бер заман бер төшкә килгән Ат белән Арба, Чана; Бу өчәү һәрберсе дә үз тормышыннан зарлана. Арба әйтә: «Җәй көне мин һич тә рәхәт күрмимен: Көн-төне эштә йөрим, һичбер җигелми тормыймын». «Әмма соң бу кыш көне бигрәк уңайсыз!» – ди Чана. Ат та, сүзгә катышып, үз нәүбәтендә зарлана: «Юк ла, и Арба, Чана! – ди, – сезгә тормыш бик уңай, Эшләсәгез алты ай сез, ял итәсез алты ай. Күпме зарлансам урын бар, мин каты мәзлум менә: Хәл җыймыйм ел тәүлегендә, ичмасам, бер көн генә!»"
"Көндез эш, кичен эш, Бер минут юк тыныч, Аждаһа-машина! – Карарга куркыныч. Җәһәннәмдәй эссе Кайнаган җиз, бакыр. Эшлидер, тик эшли Эшче мескин, факыр. Аргайгандыр үзе, Саргайгандыр йөзе, Бөкрәйгәндер биле, Нурсызланган күзе. Ул төтен, ул төтен! – Алып та булмый тын! Көпчәкләр дөберди, Чыгарырлык котың. Качасиде моннан, Бу ямьсез тәмугтан! Әллә кай җирләргә, Ямь-яшел кырларга; Шул җирләргә: кайда Сайрый кошлар, анда Арыш, богъдай үсә, Җир җиләкләр пешә."
"Борын заман бер Ир берлән Хатын торган, Тормышлары шактый гына фәкыйрь булган; Асраганнар бер Кәҗә берлә бер Сарык, – Болар булган берсеннән дә берсе арык. Әйтә бер көн Ире: «Кара монда, Хатын! Үзең яхшы беләсең бит печән хакын, – Китсен бездән чыгып Кәҗә белән Сарык, Ашап ята бушка гына алар азык». Хатын күнде, диде: «Ирем, ярар, ярар, Бу икене кумаклыкка булсын карар; Кәҗә белән Сарык хәзер китсен бездән, Аларны соң асрап торып ни файда бар?» Нишли инде мескин Кәҗә белән Сарык? Булмый хуҗа кушканына каршы барып. Икесенә бер зур гына капчык тегеп, Китте болар кырга таба сәфәр чыгып. Китте болар. Бара, һаман бара, бара, – Күренмидер күзләренә ак һәм кара. Бара болар. Күпме баргач, Алла белә, Юл өстендә үлгән Бүре башын таба. Курка башны кузгатырга Кәҗә-куркак, Күптән инде куркаклыкка Сарык уртак, – Баш янында болар икәү тора куркып, Әйтешәләр бер-берсенә: «Син тот, мин тот!» Кәҗә әйтә: «Сарык абзый, син көчлерәк». Сарык әйтә: «Син, сакалбай, гайрәтлерәк». Бүре башын кулга тотып кузгатырга Юлдашларның берсенең дә җитми йөрәк. Озак торгач шунда Кәҗә белән Сарык, Бүре башын тоталмыйча, куллар барып, Башны икәү тотып ике колагыннан, Юнәлделәр, капчыклары эченә салып. Бара болар. Тукталмастан һаман бара. Күрә болар: ерак түгел бер ут яна. Утны күргәч, иптәшенә әйтә Сарык: «Әйдә, Кәҗә, куныйк бүген шунда барып. Ут янына бүреләр дә килалмаслар, Безнең анда кунганлыкны белалмаслар». Сарыкның бу киңәшенә Кәҗә күнде: «Әйдә, иптәш, ярар, барсак барыйк инде». Кәҗә, Сарык ут янына якын барса, Мескиннәрнең күз алдында менә нәрсә: Өч-дүрт Бүре утырганнар каршы утка, Тыршып-тыршып пешермәктә алар ботка. Кәҗә, Сарык, күргәч ушбу тамашаны, Калды куркып, һәрберсенең ярты җаны. «Исәнмесез, дустлар, Бүре әфәнделәр!» – Диләр болар, күрсәтмичә курку хәле. Куаналар өч-дүрт Бүре, моны күргәч, Алларына Сарык белән Кәҗә килгәч: «Ашыйбыз, – дип, – бу икәвен тотабыз да, Менә ничек ит таптык, – дип, – боткабызга!» Кәҗә әйтә: «Кайгырмагыз, бездә ит күп; Ул ит берлән һәркайсыбыз булырбыз тук! Ни карыйсың? Тиз бул әле, тиз бул, Сарык! Капчыктагы Бүре башын китер алып!» Сарык шунда капчыктагы башны ала, – Барча Бүре куркуыннан шашып кала; Өч-дүрт Бүре хәйран калып торган чакта, Кәҗә һаман гайрәт чәчә, ачулана. Кәҗә әйтә: «Микикики! микикики! Капчыктагы Бүре башы бит уники! Ах, уңмаган, җүләр Сарык, надан Сарык, Моннан зуррак Бүре башын китер табып!» Сарык та тиз аңлап ала бу алдашны, Капчыктан ул алып килә шул ук башны. Өч-дүрт Бүре чынлап инде куркыштылар, Бер-берсенә күзләрене йөртештеләр. Түгел хәзер Бүреләргә ашау кайгы, Тиз-тиз генә бу урынны ташлау кайгы. Ничек качыйк? Ничек табыйк качу юлын? – Һәрбер Бүре шуңар салган бөтен уен. Торып әйтә шул арада Өлкән Бүре, – Картайган һәм күп эшләрне үткән Бүре: «Туктагыз, – ди, – мин тиз генә су китерим, Суы бик аз, безнең ботка пешәр коры». Шулай итеп, Өлкән Бүре суга китә. Кайтмый ләкин, озак кына заман үтә. Кайтмый Бүре – эзе дә юк, исе дә юк, Мәҗлес халкы арып бетә көтә-көтә. Бүреләрне тагын каты курку басты, Чөнки хәзер башлыклары китеп качты. Тагын берсе суга таба китте торып: «Туктагыз, мин эзләп кайтыйм», – дигән булып. Мәгълүм инде, бу Бүре дә кача шулай, Хәйлә берлән качарга юл ача шулай. Кайтмый бу да, әллә ничә сәгать үтә, Мәҗлес халкы көтә һаман, көтә, көтә. Өч-дүрт Бүре берсе соңра кача берсе, Өченчесе, аннан соңра дүртенчесе. Болар качкач, Кәҗә белән безнең Сарык Китә инде рәхәтләнеп, ирек алып. Утыралар аяк бөкләп каршы утка, Болар инде тәмләп кенә ашый ботка. Ашап туеп, рәхәт кенә, тыныч кына Кәҗә, Сарык бу төннәрен шунда куна. Иртә берлән иртүк торып, таң аткач ук, – Кулларында Бүре башы салган капчык, – Тагын болар урман буйлап сәфәр итте. Нәрсә языйм?.. Хикәям дә шунда бетте. 1910"
"Яз, ни язсаң да, синең бар – язганыңның нашире; Ашлыгың үстисә – бир, тайярдыр аның гашире. Тик онытма: бер заман гүргә керер ялгыз башың; Һичберәү булмас яныңда: иптәшең һәм кардәшең. Барча әгъзаң чиркәнеч һәм куркыныч хәлгә керер; Уйлаган башың, каләм тоткан кулың бергә черер. Дөньяда булган кеби язганнарыңның нашире, Монда да кортлар – синең үлгән тәнеңнең «нашир»е."
"Ихтыяҗын гарз итеп килсә теләнче капкаңа, Каты сүзләр берлә инсаниятен син таптама. Син кеби һәм ул теләнчеләр дә – Алланың колы; Кул суза, мескин! – бәхетсезлек вә ачлык аркылы. Күрмәгез бер яклы дип сез бу вафасыз дөньяны; Ул ике яклы: аның бардыр иләк һәм күн ягы. Әйләнә, көпчәк кеби, байлык вә шөһрәт, мәртәбә: Син бүген бай, бәлки, шәйтаннан да ярлы иртәгә! Булса – бир, булмас исә, җайлап сөйлә булмаслыгын, – Сизми калма ак сакаллы карт Хозыр Ильяслыгын*!"
"Галәлгомья фикер йөртми бераз да, – Ук аткан төсле үрдәк яки казга, – Тисен бу дип Мөхәммәд хәзрәтенә, 1 «Исабәт»ләп бер ук аттым Хиҗазга . Исабәт итмәде ләкин бераз да, Зарар бирмичә хаҗ, руза, намазга, Бераз әйләнде дә ук буш һавада Килеп ләкте кулымдагы указга. * Тизүк мәҗрух указымны күтәрдем, Дәваларга Өфе якка юнәлдем. Тагын терлер микән мескин указым Дәвасына фидадыр күп һәм азым!"
"Бер заман йорт кошлары, хайваннары Хуҗаның каршына килделәр бары: – И Хуҗа, безгә ризык биргән Хуҗа! – Дип, сакалын селкетеп сөйли Кәҗә. – Үзеңә мәгълүм, сиңа мин сөт бирәм; Күп ашатсаң, аз да бирмим, күп бирәм. Син, дөрест, ачтан мине үлтермисең, Ни өчен җимне туярлык бирмисең? Туймагачтын, мин караклыклар итәм, Чит кешеләр бакчасын таптыйм, тетәм. Урлаган чакларда, бик күп мәртәбә Көчкә ләкми калды сыртым тәртәгә. Бар кеше дә: «Ул Кәҗә залим, – диләр,– Ул Кәҗәме? Ул Кәҗә!» – дип тиргиләр. * Китмәсен хак сүзгә һич кәйфең синең, Күргәнең бармы Кәҗә бәйтен синең? Әмма соң анда каты теткән мине, Бер дә кызганмастан эт иткән мине. Ул китапка мин ничек тәкать тотыйм? Тыңлагыз, Хуҗам, хәзер бәйтен укыйм. Укый: «Ул Кәҗәнең ике исме булыр, имеш, Бере – Кәҗә, бере Каза булыр, имеш, Ул Кәҗәне ярлы кеше асрар, имеш, Сыер урнына сөтен савып эчәр имди. Ул Кәҗәнең айрылыдыр тояклары, Бакчачендә гизәр аның аяклары; Калмас аннан кәбестә, суган кыяклары, – Һәр суганның башын кыркып йөрер имди. Игътибар юк ул Кәҗәнең сакалына, Кыйнамыйча килмәс асла гакылына; Ул Кәҗәне кайда күрсәң, шунда кыйна, – Язык булмас, бәлки сәвап булыр имди. ЗУР БӘШАРӘТ! (Рәхмәте илаһия гомуми)* Бәшарәт сезгә, и әһле Петербург! Шулай ук сезгә дә, әһле Нью-Йорк! Бәшарәт сезгә дә, и Берлин әһле! Шулай ук сезгә шатлык, Лондон әһле! Бәшарәт сезгә дә, карсак япуннар! Бәшарәт сезгә, чиннәр һәм дә финнәр! Беләмсез, калмыйсыз сез утта мәңге, – Алыр сезне йолып Муса әфәнде!"
"(Федоровтан мокътәбәс) Галибанә яктырып, әкрен генә ал таң ата; Моңланып, хәсрәтләнеп, ялкау гына ак ай бата. Бер-бер артлы юк булып, күкләрдә йолдызлар сүнә; Таң җиле куйды исеп, яфраклар аз-аз селкенә. Пәрдәдән чыкты, ачылды ямь-яшел кыр һәм япан; Китте инде кап-кара каплап ята торган чапан. Тын гына яткан, ялыккан, төн буенча көн көтеп, Ялтырап, җәйлеп ята күлләр, сихерле көзге күк. Шат үләнлекләр, тәбәссемдә чәчәкләр, ләләләр; Сандугачлардан ява, яңгыр кеби, мәдхияләр. Туктаганнар күрмәгә иртүк табигать күркене Күктә аккошлардай ак күчмә болытлар төркеме. Каршыларга иң сәза чак, иң матур чак җәйге таң; Шул вакытта уйла, шагыйрь: килде илһам, уйласаң."
"(Дүртенче көлтә) Ала карга, кара козгын әрсезләнә, тук була; 1 Һинди мәдрәсә салганда, Рәшит – мәчет Токиода . Ике туры ат уйныйдыр, муйны кыйгач буйлыдыр; 2 Әфьюн, каптырма үтмәгәч, «Карга» язып уйныйдыр . Кәримевләр Шакирҗаны унбиш төрле хат таный; 3 Бу дөньяда табалмассың аның төсле ганканы . Кашың кара «хи» кебек, «әлеп»тәге «би» кебек; 4 Сотрудниклар булса булсын Хөҗҗәт, Нәүрузи кебек . Җаңгыр җава сибәләп, төймә-төймә төймәләп; 5 Чыгътай мулла үкреп җылый, «тәүбә, тәүбә, тәүбә!»ләп. Озын көйгә дә бер җыру – Алма аша, җаный, ай, алма аша, – Алма ашасам, тешем камаша. Казан бае, махсус нумер алып, Наташалар белән маташа."
"Бакчы аучыга, Кош аулаучыга: Шактый читен эш – Арый, талчыга. Йөгрә дә чаба Кич-иртә бердәй; Маңлайдан ага Тирләр яңгырдай. Очадыр үрдәк, – Тизрәк бул, тизрәк: Китмәсен ерак, Ат мылтыкны, ат! Атты, шарт итте, Каты җил чыкты, Эшләпә җилгә Очты да китте. Үрдәк югалды, Эшләпә калды; Мескин эшләпә Җәрәхәтләнде. Аттым мин кошка, Китмәде бушка: Алып кайтамын Мәҗрух эшләпә. Көлсә көләрләр Кешеләр, күреп; Тишекләреннән Җил торыр өреп."
"Тырышты бу бала, чын ләззәт алды инде тәхсилдән; Югары булды урны «афәрин»нән һәм дә «тәхсин»нән. Ни кушсаң да укый алды, ни әйтсәң, шуны язалды; Балаларның арасында үзенә «имтияз» алды. Беренче кәррә мөмтаз булса бер инсан туганнан соң, Фәхерле имтиязларны алыр үскәч тә аннан соң."
"Төнлә берлән бакчада бер аллы-гөлле Күбәләк, Очкалап йөргәндә уйнап, анда-монда чүгәләп, Күрде кырда: бик матур бер әллә нәрсә ялтырый, Нурлана, җем-җем итә йолдыз шикелле, калтырый. Күбәләкнең бер дә чик юк һәр матурга гыйшкына: Тиз генә ул барды да кунды матур зат өстенә. Ул матур зат юлчылардан сүнми калган ут иде: Күбәләк булды һәлак шунда кунып – янды, көйде."
"Әткәй, әнкәй, мин, апай, әби, бабай һәм бер песи – Безнең өйдә без җидәү: безнең песи – җиденчесе. Бергә ашый, чәй эчә, безнеңлә бергә йоклый ул, Хезмәте дә бар: өйне тычкан явыздан саклый ул."
"Безнең Гали бигрәк тату Кәҗә белән, Менә Кәҗә карап тора тәрәзәдән. Гали аны чирәм белән кунак итә, Кәҗә рәхмәт укый: сакалын селкетә."
"Фатыйма: Ни өчен син сайрамыйсың, Сандугач? Шат була күңлем минем, син сайрагач. Читлегең әйбәт, яныңда бар ашың. Ник күңелсез син болай, бөктең башың? Сандугач: Аһ, минем сайрар җирем урман иде, Анда һәртөрле кызык тулган иде. Мин бу җирдә нигә шатлык күрсәтим? Анда өч баш кошчыгым калды ятим! Һәм мине анда тагын дустым көтә, Сагына ул, саргая ул, ут йота. Белмисеңме син: читен мәхбүслек ул, Булса да алтын, һаман да читлек ул. Фатыйма: Йә, алайса, мин ишек ачтым сиңа: 1 Бар, азат бул, кыйл миңа изге дога . Бар, җаным, инде яшел урманга оч, Тиз ятим кошчыкларың берлән кавыш!"
"Урман буйлап Черки очып бара иде, Бер-бер нәрсә ашарга уйлана иде. Шул урындук, гөнаһ шомлыкка, бер Чыпчык Йөри иде азык эзләп, пыр-пыр очып. Инде Черки бичараның гомре бетте: Теге Чыпчык сиздермәстән килде тотты. Чыпчык күптән ашамаган, бик ач иде, Черкине ул азык итте – капты йотты. Шул ук җирдә оча иде бер Ябалак, Азык-фәлән юкмы диеп карангалап. Төште аның үткен күзенә бу Чыпчык; Ул Ябалак бу Чыпчыкка төште очып. Инде хәзер Чыпчыкның да гомре тәмам: Үзе хәзер Ябалакка булды тәгам. Ябалагым бер-ике рәт чукып ертты, Күз әчкәнчә Чыпчык та бетте, вәссәлам! Булды пәйда әллә кайдан бер зур Бөркет, Җил-җил иткән канатларын селкеп-селкеп. Тотты да ул безнең батыр Ябалакны, Тәгамләде чукып-чукып, йолкып-йолкып. Әллә кайдан шунда килеп чыкты Аучы, – Урманнардан ул да бер кош-корт эзләүче, – Аучы килеп якынлашты Бөркет белән, Атты Бөркеткә тугърылап мылтык белән. Җәдрә тиде тугъры төзәп аткан җиргә: Авып төште Бөркет җәдрә берлән бергә."
"Безнең маэмай рәхәт тора, сафа сөрә, Җитезләнә, уйный һаман йөгрә-өрә; Карый миңа мәхәббәтле күзе белән, Гүя «уйныйк» дигән була, гүя көлә. Кайвакыт ул ята тәмле ашап туеп, Ал аяклары өстенә башын куеп. Аны шунда чебен халкы тынычсызлый; Ялкау маэмай! Ул аларны тормый куып. Чебеннәрне астан гына карап ята, Ярты йомык күзен генә ялтырата; Бервакыт ул колак артын торып кашый, Чебен халкы шунда тиз-тиз кача башлый."
"Күрче, бик чынлап керешкән эшкә безнең Ләмига: Бар уе – бер бик матур күлмәк тегү Курчагына. «Күлмәгем кайчан бетәр?» – дип, Курчагы яткан, көтә; Көтми хәл юк, бер тәти күлмәк кирәк – бәйрәм җитә. Ә Песи яшьрен генә яткан, кәтүкне күзлидер; «Тукта селкенмәсме?» – ди ул; бер дә җаны түзмидер. Ул хәзер сикрер менә, хәзер тотар, хәзер басар; Ул кәтүкне уйнатыр, уйнар, үзенә шар ясар. Кайгысы юк ул Песинең, тик һаман уйнау уе; Бик шаян! Ай-һай, наян! Уйнарга хәзер көн буе!"
"– Әйдәле, Акбай! Өйрән син, арт аягың берлә тор; Аума, аума! Туп-туры тор, төз утыр, яхшы утыр! – Ник газаплыйсың болай син, мин әле бик кечкенә; Мин туганга тик ике айлап булыр йә өч кенә. Юк, кирәкми, мин өйрәнмим, минем уйныйсым килә; Шул болыннарда ятасым, шунда ауныйсым килә. – Ах, җүләр маэмай! Тырыш яшьләй, зурайгач җайсыз ул; Картаеп каткач буыннар, эш белү уңгайсыз ул!"
"– И Куян, куркак Куян, йомшак Куян, Моңланасың нинди хәсрәт, кайгыдан? – И җаным, син яшь бала шул, белмисең; Төште зур хәсрәт, ничек моңланмыйсың. Без икәү: Әткә куян, Әнкә куян, Яшь куянчыклар янә бездән туган. Барчабыз бер гаилә булган идек, Күп заман шатлык белән торган идек. Яшь балаларны ашап китте Бүре, Бик усал ерткычтыр ул, муркыргыры! Күп тә үтми, куйды дөнья Әнкәсе; Тулды күңлем, ничек итеп әйтәсе. Килде дә бер явыз Аучы Эт белән, Атты үлтерде аны мылтык белән. Шул вакыттан бирле аш булмый ашым, Моңланам ялгыз башым, агъзам яшем."
"Бөтен дөнья аппак булып кар яуганда, Ишек алды, урам, түбә агарганда, Аппак булып кайтып килә безнең Бабай, Безгә төрле-төрле уенчык алган да. Шатланышып без әйтәбез: «Рәхмәт, Бабай, Сиңа тагын күп ел гомер бирсен Ходай!» Бабай, мескин, кар-яңгырга карамыйча, Безне шатландырмак өчен йөри шулай."
"Йа Ходай, көн кичә ямьсез, ә бүген, аһ, нинди көн! Кичә сынды һәм боекты, ә бүген күңлем бөтен. Әй кояш нурлы – ачылган бакчаларның гөлләре; Яктылык! Рәхәт! Бәхет! Сайрый Ходай былбыллары!"
"Ярты төн булган чагында, китте Мәккә ялтырап: Нур тоташты җиргә күктән, иңде нурдан бер пырак. Хәзрәти Җибрил бәшарәт әйләде, дип: «Йа Рәсүл, Хак Тәгалә хәзрәте тәгъйинләде бу кич вөсул. Мөнтәзыйрләр, ля мәкяннәр, бар мәляикләр сиңа, Гарше әгъля килде, атлансаң, аягың астына». Садрулды шул вакытта Хактан әмер: көн фәякүн! Шундый изге йөк белән гаршулды күкләргә рәуан! Дөньяда һәр нәрсә дә үз аслына бер әйләнә: Ашты кодрәтлә сәмавәткә бу кич Коръән янә. Бәхре вәхдәт асты өсткә килде шунда, кайнады, Бетте, мәхү улды зәмин, һәм дә замана калмады. Калмады сурәт, бары тәбдил ителде мәгънәгә; Әүрелеп мәгънәгә, дөнья сәҗдә кыйлды Мәүләгә. Күрде Алланы пәйгамбәр, сәҗдә кыйлды, баш иде; Ушбу җир булды бөтен мәсҗедләрең дә мәсҗеде. Булды саф-саф, кыйлдылар сәҗдә мәляикләр бары; Җәмгулып һәрбер нәби, Муса вә Гайса җаннары. Булды заһир, белмәделәр җир йөзе мөнкирләре: Монда габдият, гыйбадәтнең илаһи серләре. Үтмәде керпек кагып та күз ачып йомган заман, Мәккәгә иңде, фирашы җып-җылы ирде һаман. Нә саташмак, нә гөман бу, нә хыял, нә төш иде, – Бер илаһи вакыйга, могъҗиз вә серле эш иде."
"– Җәле, иптәш, ни ишеттең, бер хәбәр сөйләп җибәр; Кайда, кемнәр нишләгәннәр? Юкмы яңа бер хәбәр? – Китсәнә, иптәш, йөдәтмә, эшләрем бит бар минем; Юк хәбәрләрне сөйләп тормакка вакътым тар минем! – Сөйлә инде, ни хәбәр бар, иптәшем, назланмачы; Әллә нидә бер соравымны да җиргә салмачы! – Кит, димен, иптәш, йөдәтмә! Мин беләм тик: син – җүләр; Нәрсәсен сөйлим моның мин – инде бу иске хәбәр! НИК? НИГӘ? 1 Ник, «Болакыл хак» , сиңа юктыр мәхәббәт һәм мәрак? Шул сәбәптер ки: Болак гөлдән вә рәйханнан ерак. Нигә мәнфүр бу татарларның китап наширләре? 2 Бер тиен китсә, җылыйлар, агълашубән: «Әлфиракъ!» Нигә курка бу татар, кузгалса дини мәсьәлә? 3 Барсы кыркылдый тавыктай: «Дин кырак! Дәһри кырак!» 4 Нәрсәгә каптырмачы, әфьюнчыга «Карга» язу? Ах, мие чергән чүбек баш, ах, ишәк, ахмак, дурак! Ник Шакирҗанел Хәмиди нам бәрәңге корсагы 5 «Мин беләм»лек дәгъвасын кыйлган була, салам сыйрак! Ник бу Чыгътай «дау» ясый да, нигә соңра тәүбәсе? 6 Бүреләрдән куркъдисәң, урманга бармау яхшырак . Нигә тончыкты «Чүкеч» атлы нәҗес вулканы да? 7 Кем атар инде бу милләтнең йөзенә былчырак?! Ник Орынбурда урын зур төрле шахшы нәрсәгә? 8 «Чүкеч»е – «Чүкеч», «Мәгыйшәт» тагы бер кат шахшырак ."
"Котылмакчы булып татсыз хәяттан, Гомергә җан авырттыргыч газаптан, Гакыл бу дип, үзеңнүзең үтердең, Тынычлык эзләдең дә гүргә кердең. Вәләкин, и карендәш, алданасың, Үзеңне мәңгелек утка саласың. Синең тик сурәтең китте җиһаннан, Һаман да калды рухың яки мәгънәң. Синең бар дөньяда күргән газабың, Гөман юктыр, бозык булганга җаның. Әгәр рухыңны ислах итми үлсәң, Барыбер син газапта, яхшы белсәң! Кирәк черсен, кирәк торсын – ни ул тән? Чыдамсыз бер кием ул җанны өрткән! Әгәр син катле нәфситмичә торсаң, Җаныңны изгелек берлән тутырсаң, Ачар ирде Ходай бәхтеңне, шаять, Ашыктың, эшләдең бик зур җинаять! Газаб китми кабердә тән черүдән: Бүрек ташлап котылмыйлар бүредән!"
"(Майковтан мокътәбәс) Мин бәхетле бәндә, чөнки тормыш алдымда һаман Барча шау-шу һәм дә барча күрнеше берлән тәмам. Алдагы михнәтнең урнын әллә истикъбаль ала? Тормыш инде яктырадыр, кузгала һәм җанлана. Таң атып, чәчсә кояш нурлар – шулай ук кузгала, Яктыра, шаулый ерак җирдән күренгән зур кала. Үземә сөйнеч бирәм инде бәхет, гыйззәт берлән; Уйлыймын үткән газапларны хәзер ләззәт берлән. Булмадымы шул газаплар бәхтемең ачкычлары! Җитмәкемнең изге максудка ләгыль баскычлары!"
"Сөям кайчакта бер-бер иптәшемне, Аңар мин күрсәтәм күздә яшемне. Кыйлам изһар аңар кайгы, моңымны, Сөйлим бер-бер барымны һәм югымны. Күренә ул мәхәббәтле күземә, Куяр төсле бәһа һәрбер сүземә. Алалмыйча теким күзне күзенә, Чыгадыр балкыган нурлар йөзенә. Килә шунда бер аваз әллә кайдан: «Ышанма, дөньяда һәркемдә ялган! Аның тик тышкы ягын син күрәсең, Мәхәббәтле әһәмият бирәсең. Тышыннан кызгану күрсәтсә дә ул, Эчендә нәрсәләр ятканы мәҗһүл. Әгәр күрсәң аның йөзендә нурны, Бу нурга мәгънә бир син башка төрле: Аңар син саф күңел берлән ышандың, Эчеңдә кайгы, хәсрәттән бушандың. Бушанды, пакь вә саф күңлең ачылды, Тирә-якка шуның нуры чәчелде. Йөзендә күргәнең нур иптәшеңнең Нурыдыр саф күңел һәм күз яшеңнең. Кара йөз ул, кара эч ул һаман да, Мәхәббәт һәм кешелек юктыр анда!» Менә шул чак тәмам мин аптырыйм да, Аваз килгән тарафка бер карыйм да: «Аваз! – дим, – иштеләсең, әйтче, кайдан? Фәрештә кычкырамы яки шәйтан?!» Җавабында аваз: «Син рәнҗемә, – ди, – Минем исмем – ачы, карт тәҗрибә», – ди."
"Каты эссе. Һава бөркү. Кыза дөнья, сабыр җитми, Җил исми аз гына да, бер генә яфракны селкетми. Корылык һәр урыннарда. Кибә вак-вак кына күлләр, Шиңәргә йөз тота кырда үләннәр, чәчкәләр, гөлләр. Агачлар астына сыгъна балалар барчасы бергә, Алай да булмаса, барсы төшәләр сикрешеп күлгә. Алар аппак балыклар күк йөзәләр иртәдән кичкә Кадәр шунда, туңып бетмичә ярга чыкмыйлар һич тә. Менә шунда кисәктән йөзгә бернәрсә тиеп китте; Сабамы, нәрсәдер, салкынчарак бер җил сөеп китте. Якын урманның артында яшеннәр ялтырый аз-аз, Ерактан, әллә кайдан, иштелә күк күкрәгән аваз!"
"(Пушкиннән) Мин сөям дустлар белән булган хозур мәҗлесне кич, Шундый мәҗлес: анда хөррият белән шатлык рәис; Торса анда иштелеп «эч, эч» дигән сүз таңгача, Кясәләр булса тулы, без мәст булып аугангача; Булмаса артык тыгыз эчкән кешеләрнең рәте, Тып-тыгыз булса бушап калган шешәләрнең рәте."
"(Русчадан) Килде Ак диңгезнең артыннан* очып бер карлыгач, Кунды да ул сайрады, сайлап үзенә бер агач: «Күпме, февраль, каш җыерсаң һәм ачулансаң да син, 1 Барыбер, – ди, – җитте яз һәм рухына кышның ясин» . Яз җитәдер, файдасы юктыр, күпме гайрәтләнсә март, Халкыбыз сүзе буенча, гәрчә март итсә дә «шарт!» Яуса да карлар, табигать эшли инде үз эшен; Тиздән иснәрбез кызыл, ал, ак чәчәкләрнең исен. * * * (Ике хатын берлә тормыш) Биек тауның башындан күренәдер бер авыл; Хатын өстенә хатын алсаң, менә шулай була ул."
"Була кайчак бөтен уйдан күңел буш, Туза уйлар, мисале гыйһне мәнфүш. Күңелдә яткучы изге хәзинә Вакытлыча китә үз мәэхәзенә. Бушап күңлем, була рухымда тәгътил, Ителми берни дә тәхкыйк вә тәхлил*. Менә шул чак кешеләр шелтәлиләр: «Нигә син язмыйсың һичнәрсә?» – диләр. Җавабымда: «Вакыт юк, – дим аларга, – Бушамыйм бу арада язгаларга». Шулай кайчак кесәгезнең төбендә Беләсез юклыгын ярты тиен дә, Сораучыга дисез бит: «Миндә вак юк!» Шулай ук мин дә әйтәм, дип: «Вакыт юк!»"
"Беләм инде, сабыйлар, сезгә мәктәптә күңелсездер, Аның тоткынлыгыннан сез бигүк разый түгелсездер. Сабый чакта күңелсезләнгәнем бар мин дә, һәм шунда Очып эзли иде фикрем азатлык анда да монда. Заман үтте. Азат булдым. Теләгем алдыма килде. Күрәм: мин дәү кеше булдым вә мәктәптә түгел инде. Ачылды юл, ирек алдым. Эчемнән нәрсәләр уйлыйм: «Менә шатлык миңа, – дим, – мин хәзер тормыш белән уйныйм. Шаярырмын, теләрсәм нишләрем, уйнар, көләрмен, – дим, – Бөтен мәктәптә тоткынлыкларым бурчын түләрмен», – дим. Кереп киттем гомер юлына... Әллә мин йөри белмим? Нидәндер анда мин шатлык, азатлыкларны һич күрмим. Барып булмый. Ирексез тукталамын юлда кайчакта, – Каты сызлап, бу юлымда аяклар йөрмидер хәтта! Йөреп мин, шатлык эзләп бу гомер юлында акрынлап, «Гомер итмәк» димәкнең мәгънәсене аңладым чынлап: Гомер итмәк – тырышмактыр ялыкмый, һич тә ял итми, Гаталәт хурлыгын асла үзеңә ихтыяр итми. Тиеш, имеш, үтәргә изге юлда бу гомер барсы Түләү берлән бурычны Тәңремә һәм халкыма каршы. Бәхетлемен шушы хәлдән, бүтән бер хәл дә көтмимен, Шушы юлдан ризамын, башка төрле юл да тотмыймын. Әгәр кайчак гомер сәхраларында мин гизеп арсам, Гомер юлында бер мәүкыйф ясап алмакны уйлансам, Итәм дәрхаль тәвәкъкыф мин сабыйлык хатиратында, Очам мәктәп таба нурлы тәхаттырлар канатында. Күңелдән сагынам «тоткын»лыгымны, мәктәбемне мин, «Нигә соң үстем инде һәм нигә «дәү» булдым инде, – дим. – Нигә, – дим, – изге мәктәптән, сабый чаклардан айрылдым? Нигә мин кечкенә Апуш түгел, зуп-зур Тукай булдым?»"
"Тәндә җаным, чык та Тәңреңә юнәл, бар, кайт кире! Китте җаннар азыгы, һәм кайтты истибдад кире. Көлмә син дә бу бозык дөньяга каршы та әбәд, И кояш! Мәңгегә чыкма, бул кара тап, бат кире. Яз башы дип, башны калкытмагыз, и гөл-ганҗәләр! Бел, янарсыз: җир хәзер ялкынлы истибдад җире! Калмасын дустлык, мәхәббәт, чын сөешмәк дөньяда. Бу җәһәннәмдер, түгел Ширин илә Фәрһад җире. Тәрке хезмәт әйләгез, үткен гакыллар, сез дәхи, Бер дә тугъмаслык булып бат син дә, истигъдад, кире. Сез дә, и мөһлик мәрыйзләр, урныгызны ташлагыз, Барчагызны мөштәмилдер кайтты истибдад чире. Сез дә, мәзлумнәр гөруһы, хак өчен кул сузмагыз, Тик кыямәт көнгә калды хаклар истирдад кире. Гыйш-гыйшрәтләр, музыка, тансалар, уйнау-көлү – Барчасы бетсен хәзер, җир чөнки тик фөрьяд җире. И каләм, син хакны язма, күз буя, юк-барны яз, Бумыни соң тугъры әшгарны язып иншад җире?!"
"Белми үзсүзле мәрыйз имләт дигән сүз кадрене, Аңламас беткән сәфил гыйззәт дигән сүз кадрене. Белми хайваннар да инсият дигән сүз кадрене, Һәм тупаслар белми шигърият дигән сүз кадрене. Белми хикмәтсез кеше хикмәт дигән сүз кадрене, Таш күңелләр аңламас рикъкать дигән сүз кадрене. Кап-кара кол белми хөррият дигән сүз кадрене, Һәм түбән рухлар да – кодсият дигән сүз кадрене. * Күрсәтә һәрбер җаһил милләткә золм вә җәбрене, Таптыйлар пычрак аяклар берлә милләт садрыне. Бер генә милли бәхетнең безгә көлгән вакъты юк, Искеләр белми һәнүз милләт дигән сүз кадрене."
"Электән белгәнем хәлдә кешенең Тышы яхшы, бозыклыгын эченең, Ничек соң мин адаштым изге юлны, Биреп мәлгунь, ходайсызларга кулны?! Нигә мин, алданып ялган көлүгә, Нифакъ иттем үземдәге голүгә?! Нигә булды зыя сөйгән азат баш Монафикълар караңгысында хәффаш?! Нигә мин тормадым бер читтә ялгыз – Ничек күктә яна бер данә йолдыз? Шулай янсам, ни булды, төшми җиргә, Якынлашмыйча һәр мәгърур сәфилгә! Янып ялгыз шулай, күп еллар үткәч, Сүнәр идем, Ходайдан вәгъдә җиткәч. Әсирмен, ычкыналмам инде мәңге, Күңелсез һәр ягым – нурсыз, караңгы! Монафикълар камап һәр дүрт ягымны, Күрәлмим мин кояшым һәм аемны. Кырылды алда изге эшкә вәгъдәм, Караңгыда күренми чөнки кәгъбәм! Һава юктыр, алалмый рух сулыш та, Кабахәт бөркү уң, сул, аста, өстә. Читен хәл. Гайрәтең җитсә – ерып чык, Әгәр җитмәс исә – бет, шунда тончык!"
"Сөйләшсәк төрле милләтләр хакында, Ерактамы алар яйсә якында, Сөйлибез төрле сүзләр хакларында Вә кайсысында ни хасләт – барын да. Итеп иснад аларга милек вә малны: «Фәлән милләт фәләнле һәм фәләнле». Дибез госманлылар тугърында: «шанлы». Немец халкы хосусында: «кораллы». Яһүд халкы хосусында сөйләшсәк, Дибез: «гаять җитез һәм эшкә җайлы». Кытайлар тугърысында сүз ачылса: «Алар, дибез, гүзәл һәм яхшы чәйле». Әгәр телгә төшә калса фырансуз, Дибез: «гаять һөнәрмәнд һәм дә җанлы». Арабызда сөйләнсә ингелизләр, Дибез: «бик иҗтиһадлы һәм дә маллы». Ни дирсең, сүз татар тугърында булса? Табалмый сүз, диерсең: «ул – сакаллы»."
"Бара милләт зәгыйфь, абныр-абынмас, Сүнә яшьләрдә ут кабныр-кабынмас. Кичә якты вә милли бер күңелдән Бүген тычкан утыдай нур табылмас. Вә кем бар, йөз чөерми милләтеннән, Көмеш, алтын санәмнәргә табынмас? Тәти тапса сабый барган юлында, Йомыш истән чыгар, һич айрылалмас. Шулай яшьләр дә: юлда күрсә алтын, Баюдан башкага күңлен дә салмас. Сатучылык итә бездә мөхәррир, Әдип исме аңар тагълыр-тагылмас. Яралганмы бу яшьләр күңле әллә Мөрәүвәт маддәсе ягълыр-ягылмас? Ышанабыз халык көчсезлегенә, Бабайлар шөһрәтен сагъныр-сагынмас. Тотып милләт ливасын, юлга чыктык: «Бу куллар мәңге, дип, җиргә салынмас». Җыгылдык без икөч чакрым да китми, – Җегетләр! Бездә көч юк, – ахры, булмас!"
"Танса таушы зал эчендә төн ката, Уйный оркестр: «Трим-там-там-та-та!» Барча кулларда чуар чүпләр тулы: Өч хатын почмакта конфетти сата. Бик хозур эшләр, халык хәйрәт итә, Мактый һәркем: «Әттә-тәттә-тәттә-тә!» Мактаган саен, идәндә сикрәләр – «Тып та тып!» – пар яшь кәҗә берлән тәкә!"
"(Русчадан) Болынлыкта үсәр гади генә, иссез чәчәк, яңлыш Гүзәл исле чәчәкләр бәйләменә бергә бәйләнмеш. Ярар, бәйләнгән ул анда, соңыннан нәрсә булган соң? – Булып киткән үзе хуш исле бик аз бер заманнан соң. * Шуның күк, безне тәүфикъле дуст-ишләр һәм белешләр дә Өйрәтерләр гүзәл гадәткә һәм дә изге эшләргә."
"Бер җегет, шәмдәй, буен катрып йөри, Алга, дип, милләт, сине чакрып йөри; Белмисең, милләт, синең хаккың өчен Нинди җырлар ул җегет шапрып йөри. Ул синеңчөн, милләтем, атлып йөри, Армый-талмый, көн вә төн ватлып йөри; Җаны һәм вөҗданы шул юлда фида: Кайда бай күрсә, шуңар сатлып йөри. Кайда барса, шунда «милләт» дип йөри, «Мин – мөхәррир һәм дә бик шәп!» дип йөри, Инде дә, милләт, тәрәкъкый итмәсәң, Рестораннарга кереп акрып йөри!"
"(Русчадан) Бер урманда агач астында, яшьрен, Качып утыра иде мескин Күгәрчен. Якыннан шул вакытта узды Лачын, Җәеп, селкеп канат атлы колачын. Эченнән сөйләде шунда Күгәрчен: «Бу Лачын нинди көчле кош, күрәмсең? Көче күп, тырнагы үткен, явыз ул, Зәгыйфьләрне ашар, канлы авыз ул. Вәләкин мин ризамын язмышымнан, Ходай кыйлган мине көчсез кошыннан: Зәгыйфь, корбан булу артык, Ходаем, Булудан андан көчле һәм дә залим!»"
"Сөялгән, өй түрендә бар иде гаять тә зур баскыч, Кырыклап басмасы бар – бик авыр һәм дә озын баскыч. Кирәклектә бәрабәр булсалар да басмалар бергә, Югаргы басма тиңләшми түбәнге басмалар берлә. Югаргы басма мәгърур: «Мин югары, сез түбәнсез, – ди, – Ничек гали минем урным, түбәнгеләр, күрәмсез?» – ди. Бер адәм килде дә шул чакта әйләндерде баскычны: Түбәнге басмалар менде, югаргысы түбән төште."
"Итәм кайчак бөтен инсанга нәфрәт, Бу нәфрәттән туа күңлемдә хәсрәт. Тула күкрәк ачы, яшьрен зәһәргә, Ачу зәһре ага җан берлә тәнгә. Сөеп тә алданып бер мәнне җандай, Чәчә зәһрен күңел мәҗрух җыландай. Бөтен инсан вә җир, күккә, нөҗүмгә Күңел башлый, котырган күк, һөҗүмгә. Өмидсезлек, усаллык, вәсвәсәләр Зәгыйфь җанны теләләр һәм кисәләр. Өзеп барлык хәятымнан өмидне, Димен: «Аһ! бар да бетте, бар да бетте!» Димен: «Җирдә мәхәббәткә урын юк Вә булмас, булмагандыр ул борындук!» Менә шул чак керешеп эшкә, гакълым Кушадыр тикшерергә хәлнең аслын: – Кара, – ди, – әйлә син дөньяга дикъкать, Бөтенләй сүнмәгән анда мәхәббәт. Кара эзләп, табарсың син җиһаннан, Бөтенләй китмәгән кодсият аннан. Җәмигы әнбияның мәһде – дөнья, Вә барча әүлияның ләхде – дөнья!»* Фәкать бу сүзгә күңлем һич ышанмый Вә нәфрәт вәхшәтен һич ташлый алмый. Менә шул чакта, һич ис итмәгәндә, Явызланган күңел хис итмәгәндә, Ничектер табыла дөньяда бер мән, Тулы күңле мәхәббәт хисе берлән. Мөҗәссәм бер кешелек ул җылы җан, Аны тәкрим вә тәкъдисне тели җан. Аның берлән, итеп сохбәт, сөйләшсәм, Яшермәстән бөтен күңлемне ачсам, Бетәдер ярасы рухның вә хиснең, Тигәндәй куллары гүя мәсихнең. Сөйләшкән сүзләре гөлдәй тамадыр, Сулаган сулышы баде сабадыр. Тисә киеме генә яңлыш тәнемгә, Туадыр бихисап шатлык җанымда. Була җанга хозур бу ултырышта, Сөйгән төсле канат берлән фәрештә. Менә шунда ачы яшьләр түгәм мин, Дәсисә, вәсвәсәләрдән чыгам мин. Тибәр күңлем моңарчы бер ләгыйньчә Тибәдер «рәхмәтән лил-галәмин»чә."
"Ушбуны яздырды нәсрән вөҗданымның көчләве, Мәсьәлә бик зур – сыйдырмый тар шигырьләр үлчәве. Бу ел ноябрь ае керде. Ләкин Русия кояшы, бүтән еллардагыча, нурын киметми, дөнья йөзенә чыраен сытып, салкынлык бирергә ашыкмый. Бу ел ноябрь ае керде. Русиянең агар сулары бозланмый, һаман ага да ага. Бу ел ноябрь ае керде. Ләкин Русия көз көненә махсус ачы вә үзәк өзгеч җилләр исми. Бу ел ноябрь ае керде. Ләкин кыйбла якның кошлары китми. Бу ел бөтен табигатькә ят бер хәл вакыйгъ булган. Бер олугъ һәлакәт булачагын алдан сизгән җанварлар кеби, галәме табигать тирән бер хәвеф вә дәһшәт эчендә. Тавыш та, тын да юк! Бу тугърыда халык уйлый, аптырый. Ләкин бу хәлнең сәбәбен белә алмый. Бөтен җанварларның җаны вә бөтен инсаннар вөҗданы кадерле вә бәһале Толстой җәнабләре түшәктә! Үләрме бу мөхтәрәм шәех? Әллә терелерме? Тагы берничә генә ел артык дөнья халкы күңеленә кодсият нуры чәчүендә дәвам итәрме? Менә галәме табигать хәвеф вә изтираб тулган бер сөкүнәт эчендә шушы ике сөальгә җәнабе Хода тарафыннан ничек дип җавап киләчәген көтә. Бөтен табигать, мөхтәрәм шәех гафиәт тапса, дип, нәзерләр әйтә; Кояш, Толстой терелсә, дөньяга кыш буласы айларда да көлеп, шатланып кына карармын, салкыннар ясамам, ди. Агар сулар һаман, көзгә карамыйча, агарга, ачы җилләр дә исмәскә сүз биргәннәр. Кошлар да агач башларын чуарлап кунышканнар, гадәттәгечә шаулашмыйлар, алар да тын гына фаҗигъ бер вакыйга көтәләр. Толстой хәзрәтләре терелсә, һаман Русиядә калып, кыйбла якларына канат селекмәскә гаһед итешкәннәр. Куркынычлы, үзәк өзгеч хәбәр фаш булды. Толстой вафат! Кояш йөзен чытты. Агълады. Инде көлми. Агар сулар дәфгатән бозландылар. Ачы җилләр исеп, котырып китеп, агач башындагы кошларны кыйблага сөрделәр. Караңгы. Күңелсез. Салкын. * Андреев, Максим Горький, Потапенко, Куприн, Сологуб, Мережковский, Григорий 1 Петров, Скиталец вә гайре, вә гайре бөтен Русиянең мөхтәрәм мөхәррирләреннән 2 тезелгән мөбарәк тәсбихнең очындагы бисмилласы, Мәрьям анасы яки имамы өзелде. 3 Италиядә һушы китеп егылган Максим Горький шул мөбарәк тәсбихтән өзелеп төшкән бер төймә иде."
"Бик юашлатты мине яшьрен сөюдән җан көю, Бар иде булган чагым хәтта арысланнан кыю! Һәр теләккә килде тәкъдирем белән бәхтем кире, Мондый хәлгә сабриталмас, булса да адәм дию. Инде күңлем кясәсеннән яшьне түкмәккә җитә Уйлаган вакътымда аңсыздан килеп тә «һай!» дию. Үлде рух яшьрен мәхәббәттән, – хафа юк үлсә дә, – Нишлим, иркәм кәйфенә килгәч шулай бер җан кыю!"
"Тынычлыкны боза аның әче таушы, Килә аннан, бер тыңласаң, мәче таушы; Бер тыңласаң, чинау килә; бер тыңласаң, – Майламаган арба тәгәрмәче таушы!"
"Җиһанда «сез» сүзе бар «без»гә каршы, Шикәр, бал бар керән һәм тозга каршы. Мокабил барча әшья бер-беренә: 1 2 «Бәянелхак» чыга «Йолдыз»га каршы. Әгәр тезсәм, тезәргә күп мисаллар: Караңгы төн туа көндезгә каршы. 3 Вә «Ялт-йолт» та һәр унбиш көн саен бер 4 5 Чыга тәмсез «Чүкеч» һәм «Без» гә каршы, 6 Мөселман казлыгы чыккан базарга – Шәригатьтә хәрам дуңгызга каршы. * * * Сәгатьләр келт-келт итәдер, төн уртасы җитәдер; Йокласа да курка, мескин, – исрек ирен көтәдер."
"(Русчадан) Боз һәм кар эрде, Сулар йөгерде; Егълап елгалар, Яшьләр түгелде. Көннәр озая, Төннәр кыскара. Бу кайсы вакыт? – Йә, әйтеп кара. (Яз көне) Ашлыклар үсте, Башаклар пеште; Кояш пешерә, Тиргә төшерә. Халык ашыга, Китә басуга, Урагын ура, – Бу кайчак була? (Җәй көне) Кырлар буш кала, Яңгырлар ява; Җирләр дымлана, – Бу кайчак була? (Көз көне) Һәр җир карланган, Сулар бозланган; Уйный җил-буран, – Бу кайчак, туган? (Кыш көне)"
"(Гетедән) Мин төш күрдем. Гүя мин бер зур шаһ, имеш, Таҗыма тезгән энҗе, мәрҗән, ахак, имеш; Сине сөеп, шигырь сөйләп, шагыйрь булып Йөрүләрем бөтенләй үк нахак, имеш. Таҗлы башым хозурыңда иям, имеш, «Җанашым, мин сине сөям», – диям, имеш; Нәрсә генә әйтер инде сөйгәнем дип, Эчемнән бик янам, имеш, көям, имеш. Әтрафымны чолгап алган гаскәрләр дә Гөл йөзеңә күзләрене теккән бар да; Минем өчен синнән шәфкать булырмы дип, Бөтен гаскәр тын да алмый интизарда... Төш шул төшкә җиткәч, шагыйрь уянды да, «Явыз язмыш!» – диеп азрак уйланды да, Уйларга да өлгермәде, мескин гашыйк, Кайнар яшькә ике күзе чыланды да! Бераздан соң килде аңар шатлык янә: Егъласам мин, егъладым, ди, шашып кына; Мәхәббәтем һаман иске мәхәббәт ич, Югалтсам мин, югалттым, ди, шаһлык кына."
"Күз карашымда хәзер үзгәрде әшьялар төсе; Сизлә: үтте яшь вакытлар, җитте гомрем яртысы. Күз тегеп баксам әгәр дә тормышымның күгенә, Яшь һилал урынында анда тулган айның яктысы. Нинди дәрт берлән каләм сызсам да кәгазь өстенә, Очмый әүвәлге җүләр, саф, яшь мәхәббәт чаткысы. И мөкаддәс, моңлы сазым! Уйнадың син ник бик аз? Син сынасың, мин сүнәмен, айрылабыз, ахрысы! Очты дөнья читлегеннән тарсынып күңлем кошы, Шат яратса да, җиһанга ят яраткан Раббысы. Күпме моңлансам кунып милли агачлар өстенә, Барсы корган – бер генә юк җанлысы, яфраклысы. Булмадың, алтын ярым – салкын ярым, син дә минем Бер тәбәссем берлә дә тормыш юлым яктырткычы! Күз яшең дә кипмичә, егълап вафат булган әни! Гаиләсенә җиһанның ник китердең ят кеше?! Үпкәнеңнән бирле, әнкәй, иң ахыргы кәррә син, Һәр ишектән сөрде угълыңны мәхәббәт сакчысы. Бар күңелләрдән җылы, йомшак синең кабрең ташы, – Шунда тамсын күз яшемнең иң ачы һәм татлысы! КАЙДА? КЕМ? Кем, дисез, бу фетнәле эшләр башы? Кайда бу хаксызга тәфтишләр башы? Кем җигә безгә тәдәнни арбасы? Кемгә ләгънәт әйтәсе һәм каргасы? Бәдбәхет, мәлгунь кеше кем, дустларым? – 1 Бер авылның чалмалы карт марҗасы !"
"Мәлганәт, пычрак вә ялган берлә тулган безнең эч; Бар начарлыктан, бозыклыктан гыйбарәт безнең эш. Шаккатабыз тышкы зиннәтләр, киемнәргә карап; Җан сатабыз әллә нинди вак «тиен»нәргә карап. Керләнә өст-өстенә рух, һич хозур вөҗданга юк; Ни сәбәптән җир йөзендә тәнгә – мунча, җанга – юк?! ӨЙЛӘНҮ – ТҮГЕЛ СӨЙЛӘНҮ (Иванов-Классиктан) – Кара, иптәш, сиңа килдем киңәшкә: Күз аттым мин бүген бер шәп кәләшкә. Ни дирсең син, әгәр дә мин өйләнсәм, Кеше төсле урынлашсам, көйләнсәм? – Алай булгач, өйлән, дуст, чикмә ваем, Матур, якты гомер бирсен Ходаем. – Шулай димсең? Шулаен ул шулай да, Ярый ла эш барып торса уңайга. Хатын алмак читен бит һәм мәшәкъкать, Бер алгач, булмый бит, шәйтанны, ташлап. Бөтенләй бәйләнә анда аяк-кул, Җүләрлек ул – өйләнмәк, гайре мәгъкуль. – Алайса, көчләми һичкем, өйләнмә, «Киңәш бир дә киңәш бир», – дип сөйләнмә! – Шулай димсең? Шулаен ул шулай ла, Әгәр дә охшаса ул тулган айга! Фәрештә күк көлеп алдыңда торса, Вә, туптай, киң кочакка ул атылса! Шулай булгач, ничек алмый түзәрмен, – Алам мин, бәлки, рәхәттә йөзәрмен. – Алай булгач, өйлән, дуст, чикмә ваем, Сәгадәтле гомер бирсен Ходаем. – Шулай димсең? Шулаен ул шулай да, Ярый ла эш барып чыкса уңайга. Хатыннарны сөюче бер матур яшь Минем ярны сөюдә булса көндәш; Сөеп китсә хатын һәм ул җегетне, Читен тормыш: бер айда бар да бетте! – Алайса, көчләмәс һичкем, өйләнмә, «Киңәш бир дә киңәш бир», – дип сөйләнмә. – Өйләнмим, – дим, «өйләнмим» ул матур сүз, Читен шул дөньяда тормак хатынсыз. Ятасың боз кебек салкын түшәктә, Гүя син бу җиһанга килмешәк лә! Бүленми эш тә бер мәгълүм вакытка, Бу хәлләр бик ерак, иптәш, бәхеткә! Кәләшкә мин бүгеннән яучы салсам, Озак үтми аның куйнына барсам, Җылы куллар белән ул тәнне сарса! – Бәхет шул, эзләмим мин башка нәрсә. – Алай булгач, өйлән, дуст, чикмә ваем, Җылы, якты гомер бирсен Ходаем. – Шулай ла, ул әгәр дә иркә булса? Тәкәббер бер кабарган күркә булса? Риза булмый минем тапкан табышка, Сәбәп булса һаман юк-бар тавышка? Риза булмый минем алган киемгә, Төшерсә ул кесә якны кыенга? Ире кем? Баймы, юкмы, белми хәлен, «Китер!» – дип дауласа зәңгәр вә алын?! – Шулай, иптәш, алай куркъсаң, өйләнмә, «Киңәш бир дә киңәш бир», – дип сөйләнмә. – Шулай да бит ата булмак күңелле, Бөтенләй шат итә ул хәл күңелне. Балаң йөгреп менә алга «әти!» дип, «Китер, әткәй, миңа мәммәм! тәти!» – дип. Бу хәл, иптәш, җуатмасмы күңелне, Бөтен рәхәт, хозур шунда түгелме? – Алай булгач, өйлән, дуст, чикмә ваем, Әти булмак насыйп итсен Ходаем. – Шулай да, соң балаң булса биш-алты, Өең тулса шулардан һәм каралты? Шуларны туйдырамын, дип тирең түк, Иел җиргә, дуга төсле, билең бөк. – Алай булса, хатынсыз тор, өйләнмә, «Киңәш бир дә фәлән бир», – дип сөйләнмә. – Шулай да, ул балалар үссә бар да, Әгәр дә җир җиләктәй пешсә бар да? Таянып яшь гакылга һәм дә көчкә, Керешсә һәрбере бер яхшы эшкә; Баеп китсә алар шул эш юлында? – Итәрләр тәрбия картлык көнемдә. – Алай булгач, өйлән, дуст, чикмә ваем, Тыныч картлык насыйп итсен Ходаем. – Шулай, ләкин кирегә ишсә язмыш? Үлеп китсә хатын, күп тормый, яңлыш? Биш-алты яшь бала калса кулыңда, – Менә инде чокыр тормыш юлында! Тынычлык юк аларның борчуыннан, Колагың тык аларның чыр-чуыннан! Менә, иптәш, бу эшкә аптырыйм мин, Бу уйны уйлагач та калтырыйм мин! – Алай булгач, куша чорт, һич өйләнмә, «Киңәш бир», – дип йөдәтмә һәм сөйләнмә! Диим бер сүз, бүтән бер сүз дә катмам: «Хатын алсаң, кирәк ит көн дә батман!» ...ГА Бул кеше: байбәтчәләрнең калдыгы хәмрен көтеп, Алты еллык образованьеңне йөрмә селкетеп! * * * Кушмый ишан хилкасендә Бик мактыйлар шуларны: 1 Прахут Мәхүб, Чаршау Биби , 2 Гыйлаҗ абзаң Сәрвәри . 1911"
"(Русчадан) Электә бер кешедә бар иде киң бит, зур ындырдай, Аның нәкъ уртасында бер борын һәм зур чөгендердәй. Тәкәббер бу борын, китми исе һич башка мәхлукка; Олугълыкны сөя торган, чөя торган үзен күккә. Борын тәхкыйрь итә торган иде бигрәк аякларны, Диеп: «Сез бик түбән җирдә, ерасыз былчыракларны». Борынның сахибе бер көн чыга яңгырлы көн юлга, Каядыр ул бара, һич тә борылмый уңга һәм сулга. Егылды ул кисәктән, чөнки баткактан аяк тайды, – Тәкәббер зур борын бик шәп кенә баткакка капланды!"
"Кашың кара – кәкере, буең зифа – бөкере; Кайдан чыгып бәла булды җәдид каһәр төшкере? Алмагачта алма сирәк, җыеп ашарга кирәк; Җәдидләрнең башлыкларын җыеп асарга кирәк. Бакча эчемдә пар каен, яра яфрак ел саен; Кочак-кочак доносларны яудырамын көн саен. Йөгреп кердем бакчага, бастым бакыр акчага; 1 Әптрәхмәнем бар чагында аптырамам акчага. Кабан күле өстендә байлар аты юргалый; Ишан булып йөргән чакта, шундый хәлләр булгалый. Хай михайлыйм хайларга, без керештек байларга; 2 Мөселманнарны сатамыз чәчле абзыйкайларга ! * * * Төркия янгын эчендә: монда ут һәм анда ут; 1 Анда дерзиләр кабынган, монда сүнсә – арнаут . ...ГА Шома тормыш юлында гизгәнеңдә яңлышып тайсаң, Йөзеңнең дәфтәренә син хатаән кер вә тап салсаң, «Кабахәт», «бәдбәхет», «җүнсез» кеби күп ямьсез ат алсаң, Сине ташлап бөтен дөнья, үзең ялгыз фәкать калсаң, – Белеп тор: мин чыгармын таш күңеллеләр арасыннан, Көлеп тормам, карап читтән, синең бәхтең карасыннан. Бүләрмен, бергәләрмен барча кайгы, моң вә аһыңны, Сиңа дошманлык итмәм мин, алып күзгә «гөнаһ»ыңны. Халык ләкин сиңа иткән үзенең хөкмене бозмас, Егылганнарга кул бирмәс, батып барганга җеп сузмас. Җәза бирми халык һич тә гөнаһ эш, яшьрен эшләргә, Куша анчак кеше сизмәс рәвештә яшьрен эшләргә! Җәзалау камчысын биргән гөнаһлы ул халыкка кем? Түгел, юк! Бирмәгән һичкем; Ходай – гадил, Ходай – хаким! Икәү без, бер дә тилмермә халыкка, сөймәсен барсын, Аның күк тиз сүнә торган сөюдә ни хәер бар соң! Оныт барсын – бөтен хәсрәт вә моң-зарыңны тын эчтән, Хозур да эзләмә инсаф вә вөҗдан кушмаган эштән. Моны яздым, киңәш бирдем, юаттым һәм тыйдым, куштым; Шулай булмыйча хәл юк, инде калган мин генә дустың!"
"Йокы Ал аякларга башын куйган да йоклый, төш күрә; Төштә дә тычкан, күсе халкы белән ул эш күрә. Бер күсе йөгрә, имеш тә, бу куган төсле була Һәм куып җиткән дә муйныннан буган төсле була. Читтәрәк өч-дүрт песи чыпчыклар аулыйлар, имеш; Өй түбәсендә җыелганнар, мыраулыйлар, имеш. Һич бозучы юк кәефне, эт тә куркытмый өреп. Бик тынычлык. Тик ята ул, төрле тәмле төш күреп. Уяну Торды, исни инде ул, бик зур итеп аузын ачып, Арт аяк һәм ал тәпиләрне идәнгә нык басып. Тырпаеп киткән мыеклар һәм югарырак башы; Нәкъ дуга күк бөкрәеп киткән песинең аркасы. Күз йомык, тынлык бөтен як, бер дә ул-бу юк әле; Башта да яхшы-яманнан һич тә бер уй юк әле. Бу – йокы ялкаулыгыннан киерелеп иснәү генә, Бар песиләр һәм кешеләрчә бер эш эшләү генә. Акыллыбашланып уйлану һәм әсәрләнү Ул утырган бик матурлап һәм акыллыбашланып; Уйга чумган, җиргә күз теккән, җиһаннан баш алып. Һич белер хәл юк ниләрне уйлаганын гакълының,– Әллә уйлыймы тәрәкъкыйсен песиләр халкының? Үз-үзеннән нигә ләкми кулга тычканнар, диме? Тәмле кошларга канатлар нигә чыкканнар, диме? Әллә инде ник тиялмим йортта үрдәк, казга, ди? Сөт эчәргә кайсы чакта төшкәлим ич базга, ди? Әллә инде кич ашаган тәмле ашын уйлыймы? Әллә бу көнге үзенең карны ачын уйлыймы? Тукта, чү, шунда якында әллә нәрсә селкенә, – Бетте уй, инде песинең ауга күңеле җилкенә. Әллә тычканмы мич астында чыелдап кычкыра? Бер күсе мәллә идәннең тактасын кимреп кыра? Үрмәкүч сузганмы әллә шунда бер төшкә җебен? Тибрәнә, чыр-чыр итәме шунда ләккән бер чебен? Белмимен ни булганын, белсен песиләр үзләре, Мин күрәм тик: ялтырый инде песинең күзләре. Нечкәләп карау Нинди күзләрне зурайткан, ачкан инде шар кеби, Шул тирәдә бик кирәкле бер кызык хәл бар кеби. Бер кирәкле эш песигә шунда бар, чынлап та бар; Ни була инде хәзер: шатлык вә йә кайгы аңар? Ут алынган өй эчендә, яктылык алган залын; Бай хатыны көзге алдында төзәтә калфагын. Кайдадыр, кемнәрдә бардыр бу кичә парлы кунак; Ул күренмәкче буладыр шул кунакта яхшырак. Йә оныткан ул хатын, яки песине күрмәгән, – Ни сәбәптәндер песигә кичке ашын бирмәгән! Кайгысы безнең песинең тик бары шул нәрсәчөн, Күзләре булган тишәрлек һәр караган нәрсәсен. Шатлыклы уй, хәсрәт һәм кайгы Нинди елмайган авызлар! Күрсәнә, ул нинди шат! Килсен асты өсткә дөнья, һич тә итмәс илтифат. Тел очында бар бугай бер бик кызык, үткен сүзе; Ни сәбәптәндер яшергән, әйтәсе килми үзе. Нәрсә булган соң песигә? Үзгәрә шундук рәсем: Аз вакытта кайгыру алган чыраен, чәһрәсен. Ул берәүне, кемнедер, алдарга булгандыр көлеп, Шул көлүгә каршы бер калҗа бирерләр, дип белеп. Бушка киткән көлгәне дә, бирмәгәннәр калҗаны; Шул сәбәптән кайгыра ул, рәнҗи шунлыктан җаны! Зарлану һәм гаҗәпләнү, намәгълүм бернәрсәдән әсәрләнү Карны бик ачкан песинең, бирмәгән һичкем дә аш, Кызганыч, моңлы мияулый, егълый, мескин, күздә яшь! Карны ачлык хәсрәте, инде хәзер үзгәрде төс; Төскә хәсрәт билгесе чыккан хәзер нинди дөрес. Нәрсәдер читтә, ерак, шунда шытырдый башлады, Инде онтылды песинең егълавы һәм яшьләре. Шул шытырдау нәрсә? дип тыңлый, утырган яхшылап, Күзләре читкә акайган, һәм дә бик торган колак. Ни икән соң ул шытырдаучы вә нинди җан икән? Ул әле яшьрен: песигә дуст микән, дошман микән? Юри генә исе китмәгәнгә салышу Куйдылар инде шикәр каткан җылы сөтне аңар; Күрсәтә шундый кыяфәт: ул исе китми аңар. Бик ашыйсы килсә дә һәм барса да ачтан үлеп, Сузла ул ашка ашыкмый, бик суфиланган булып. Ул күренмәкче була инде тамагы тук кеби; Күп ашау, ачкүзлелек бер дә үзендә юк кеби. Чөнки ул ачкүзлелектән күп кыен алган иде, Шул кыен күңлендә онтылмас булып калган иде. Һөҗүмгә хәзерләнү, туклык ялкаулыгы Артка салган ул колагын, җиргә яткан ау өчен – Ни генә селкенсә дә, сикреп барып аулау өчен. Әллә тычканның оядан күрдеме койрык очын, Мондый тайярлык вә саклык нәрсәгә һәм ни өчен? Өстериләрме шаяннар җепкә таккан бер кәгазь? Нәрсәдер бар, ул һөҗүмен бер дә юкка эшләмәс! Күрсәгез күз алдыгызда бер песи рәсме шул ук, Ул ята ялкауланып, аштан соң инде карны тук. Хәл җыя рәхәт кенә, ирнеп кенә һәм тын гына, Күзләре йомлып бара инде аның әкрен генә! Йокласын ул, и шаяннар! Сез аңар сүз катмагыз; Торгач уйнарсыз, йокысын бүлдереп уйнатмагыз! Аналык шәфкате! Нинди шәфкать! Өстенә баксаң, күңелләр нечкәрә, Мондый хәл күргәч, күңелләрдә мәхәббәт көчләнә. Үз баласын ул юа, пакьли, теле берлән ялый, «Бәбкәем! – дип, – күз нурым!» – дип, яшь баласын иркәли. Ул, җитез, йөгрек песилектән чыгып, инде ана, Һәр ике җанны күңел инде сөя һәм кызгана. Рәхәт кенә калыгу, гаҗәпләнү Дикъкать иткән, күзне теккән әллә нинди нәрсәгә, Ни гаҗәп булган песигә? Башта нинди мәсьәлә? Башта тулган төрле уйлар, зиһне эшли бик каты, Күзләрен күргән кешегә билгеледер дикъкате. Ул гаҗәпле мәсьәләне уйлый-уйлый баш арып, Калды ул инде тынычлыкка вә рәхәткә талып. Ачу аралаш курку, чын курку Бу ике баш өстенә әллә күтәрелгән таяк? Кайсы чакта ул таяк тормый «песиләр» дип аяп! Бик кәеф киткән песиләрнең, икәүләп куркалар; Тик бераз бу куркуларның бер-береннән фәркы бар: Бер песи дошманга азрак каршылашмакчы була, Берсе һич тә каршы тормый, читкә качмакчы була. Ләззәтләнү һәм хозурлану, куркыныч һәм каһәрләнү Аркадан, баштан сыйпыйлар, и күңелле! и хозур! Инде ләззәт, иркәлекләр, күр, песидә нинди зур! Зур бәхетлелек вә шатлык аңлата көлгән төсе, Бик хозурлыктан ачылган аузының да яртысы. Кәйфенең бик шәплегеннән кәкрәеп киткән башы, Күзгә дә килгән олугъ шатлык вә рәхәттән яше. И кызык соң бу җиһанда! Шәп торамын, ди, бугай; Ни кирәк булса, шуңарга аптырамыйм, ди, бугай. Ул шулай инде, вәләкин бер көе тормый җиһан: Ул җиһан шатлык белән хәсрәтне бер җиргә җыйган. Басты аңсыздан, килеп, койрыкка шунда әллә кем, Орды камчы аркага һич юкка гына* әллә кем. Инде һәртөрле зәһәрләр һәм каһәрләрдән эче Туп-тулы булды песинең, кайраладыр һәр теше. Һәм үрә торды, кабарды бар тәненең һәр төге, Үч алу дәртендә гүя һәр төгенең бөртеге! Барсы да бетте! Фани дөнья! Нинди эшләр эшлисең син – шак та кат! Шундый шат уйнап, көлеп йөргән песи инде вафат! Бу хәбәр тизлек белән читкә җәелгәндер хәзер, Һәм идән астында шатлыклар вә бәйрәмдер хәзер. Ул йөриләрдер күселәр шатланып, җырлап, биеп! «Бәдбәхет, залим песи, син тар кабердә ят!» – диеп. Мәрсия Күчтең инде дөньябыздан ахирәткә, хуш, песи! Байлыгы берлән иманның, изгелектә күч, песи! Сау чагында күп золым кыйлсаң да тычканнарга син, Бик тыныч бул, ярлыкар Алла гафур һәм гафве киң. Дөньяда иттең зарарлы нәрсәләргә сакчылык, 1 Шул сәбәпле дәфтәреңдә, бәлки, күптер яхшылык . Шунда да бик кызгана, мәрхүм, сине инде күңел, Инде синнән куркъмыйлар кортлар да – тычканнар түгел! Кайвакыт ялгыз чагымда зур юаныч син идең, Һәм шаярып көлдерә торган куаныч син идең. Мич башында йоклаган чакта бабай гыр-гыр килеп, Син дә йоклыйдыр идең бер читтәрәк мыр-мыр килеп. Көн буе уйный идек без; һич тә тик тормый идең, Кулларымны, һич авырттырмый, юри тырный идең. Кайвакыт урлап ашасаң син бәлешләр, сумсалар, Һәм сине: «ник урладың?» – дип, орсалар йә суксалар, – Шәфкатемнән мин җылап йөгрә идем тиз әнкәмә, Ялварып: «Әнкәй, песигә сукма һәм, зинһар, тимә!» Һай, гомерләр үтте китте, кайда китте ул заман? Бу җиһанның дустны дусттан айруы бигрәк яман. Булсын инде якты кабрең, бирсен Алла яхшы хәл, Һәм кыямәттә мине күрсәң, мыраулап каршы ал!"
"– Җавап бирсәң икән, әнкәй, минем әйткән сөальләргә, Гаҗәпләндем бу дөньяга вә анда барча хәлләргә: Ничек булган, ничек үскән хисапсыз дәү бу урманнар? Бу һәйбәт ямь-яшел кырлар каян килгән вә булганнар? Вә һәртөрле үсемлекләр бизәнгән чәчәкләр берлә, Вә төрле күбәләкләр дә күңел ачкан алар берлә, Агар су, татлы, салкын, саф гаҗәиб чишмәләр, күлләр, Куаклыкларда сайрар сандугачлар һәм дә былбыллар, Суда йөзгән балыклар һәм үсеп торган бу зур таулар, Чебен, черки вә ерткычлар, кәҗә, ат, барча җанварлар? – Яраткан, әйләгән мәүҗүд боларның барчасын Тәңрең, Җиһанда барча эшләр, барча хәлләр Тәңредән, бәгърем."
"Барча кошның да үзенчә сайравы бар, шигъре бар. Карга, мескин, җырлый белми, кычкыра тик: «кар» да «кар»! «САКМАР СУЫ» КӨЕНӘ Язасылай сүземне язалмыйм, Ни булдикән минем каләмгә? Язам, диеп кенә утырсам да, Вакътым гына китә әрәмгә!"
"(Пушкиннән) Исәр җил! Көчлесең, син бик батырсың, Ачулансаң, җиһанны кузгатырсың. Бик иркенләп исәсең җир йөзендә, Котыртып болгатасың диңгезен дә. Көтү төсле болытларны куасың, Теләрсәң кайсы якларга борасың. Иреклесең: исәсең дә исәсең, Тузан, кар туздырып юллар кисәсең. Ирекле син, исәр җил, әйдә ис, ис! Сиңа баш юк Ходайдан башка һич, һич!"
"(Плещеевтән) Зур бәхетләр сызганып эшкә бирелгәннән килә, Аһ! Оят, хурлык, түбәнлекләр иренгәннән килә. Булса калдырмак берәү ушбу җиһанда изге ат, Тир белән тапсын ашарын, итсен, әлбәт, иҗтиһад. Һәр олугълар эшләгәнлектән олугълыклар таба, «Уйнады» дип бирмиләр ушбу җиһанда мәртәбә. И сабыйлар! Эшләгез сез, иң мөкаддәс нәрсә – эш, Эш агачы һәрвакытта бик юмарт китрер җимеш. Яшьлегеңдә күп тырышсаң, эшкә бирсәң чын күңел, Каршыларсың картлыгыңны бик тыныч һәм бик җиңел."
"Иртә. Дөнья җанлана, Мәшрикъ ягы аллана, Кояш чыгып, нурлары Төшеп җиргә ялгана. Яктыра кала. Урамнар, Кырлар, якын урманнар, Таулар, багълар, бакчалар Нурга гарык булганнар. Торды халык, уянды: Шау-шу һәрбер төшләрдә; Көтү-көтү менмәктә Күккә җитез кошлар да. Шушы вакыт балалар Мәктәп таба баралар; Букчалары артында, Алар гыйлем дәртендә. * * * И төрек, иң әүвәл үк әйтим сиңа: борның кылыч; Гыйльмилә хикмәт базарында синең урның кылыч."
"«Ямьле кичтә күл буенда ултырам. Балкыйдыр ай, ялтырап тын күл ята». – Бай абый! Бирче хәер! Бик ач торам, – Йөз чытып, бай бер тишек акча ата. «Күк йөзендә нурлы ак йолдызлары Ялтырыйлар: шау-шусыз, тып-тын кичә». Җиңгәчинең төн буе бар кызлары Хаҗи байны сый итәләр төрлечә. «Якты кичтән айрылалмый җан минем; Сандугач сайрый турымда, моңлана». – Бәдбәхетләр! Сез талап, дөньям минем Гүр кебек, – дип, бай малайдан шомлана. «Сайрый кош иркен гомер, хөр дөньяны; Мин аның җыр, моң-зарын нәкъ аңлыймын». Иске корсактан килә өн: мин яңы! «Әссәлам!» берлән тотам ислам динен! «Мәңге шул төн булсачы! Ямьле ничек! Җанкәем дә килсә – бит оҗмах була!» Акчага мөмкин сыйрат күпрен кичеп, Акчага Гыймуш та хур кочмак була. «Күлнең артында берәү моңлап көйли: Җыр белән су каушалар – китте үбеш!» Бер тәрәкъкыйче имам фикрен сөйли: – Ишмиләр юкка түнәр, булса сугыш! «Төн буе мин Аллага әйтәм хәмед, – Тын галәмне бар кыйлучы Тәңремә». 1 Мактана Ишми : «Кидердем бит камыт! Күп җәдидне мин җибәрдем кабренә». «Күп тә тормый, атты әкрен якты таң, Нурлы йолдызлар берәмләп сүнделәр». Бер «кара көч» әйтте: «Аклыкны ватам!» Бәндәләр «төнгә» ахырда күнделәр. «Каршылады таңны сайрап сандугач; Башка кошлар да кушылды, сайрыйлар». 2 Хаҗитарханда Камил булган агач ; 3 Сәйяр «артистлар» да корсак кайрыйлар . «Күктә шаулап кошлар үтте бер көтү, Тиз булыр күл һәм кояшның каушуы». 4 Бетмәде шул «Мөхбире» дә, «кых, тефү! » Һәм Рәмиевнең шигырьдә шау-шуы. * * * Приемныйның ишекләре тар ләхеттән тар икән; Әстерханда ике әтәч – «Борһан», «Идел» бар икән. «ШУРА» ШИГЫРЬЛӘРЕННӘН Килеп мәктәпкә укыдык бу көн; Укып, күңелгә тукыдык бу көн. Укып, күңлемез ачылды бу көн; Кальбемезгә нур чачылды бу көн. Укып без сабак китапка карап, Япь-яшь күңлемез ачылды бу көн. Кыйлып иҗтиһад туктаусыз һәрчак, Хәлфәдән «рәхмәт!» без алдык бу көн. Укып, балалар алга баралар; Ата-аналар разыйдыр бу көн. «Ялт-йолт»*: Бу шигырьләрне яздым мин, бүкән; Язалмас моны бүкәннән бүтән."
"1 Әгәр булса «сөю» ләфзы кочаклау куллар арганчы, Үбү булса әгәр чут-чут, ирен һәм бит кабарганчы, – Гомер дә сөйгәнем юк һәм «сөям» дип әйтмәмен һич тә; Сөюнең мәгънәсе, минчә, бигүк гали, бигүк нечкә. Кешеләрчә сөюне белмәдем, хис итмәдем асла; Сөю идеалдыр ул, ягъни, гарәпчә: максады әкъса. Табындым, сәҗдә кыйлдым мин сөйгән җанашның алдында, Өмид иттем вә куркътым да, кызардым һәм оялдым да. Миңа ул бер вә бар, көчле вә һәйбәтле санәм булды; Аңар хәмдем, салатымны ирештергән каләм булды. Мәхәббәттән эреп шәмдәй үзем, күңлемдәге гөлләр Янып җиргә сыгылдылар, һавага очтылар көлләр. 2 Гарәп халкы кабул итмәстән әүвәл дине исламны, Илаһ урнында тотканнар агач, таш, төрле әснамны. Бераздан соң килеп хак дин, тәмам батыйль булып ялган, Гарәпләрнең күзеннән дине ислам пәрдәне алган. Алар бар үткән эшләргә пәйгамбәрдән оялганнар: «Ничек соң без табындык потка?» – дип хәйранга калганнар. 3 Килеп чыкты хәзер фикрем кояшы золмәт артыннан, Түгел инде вакытлы, мәгънәсе юк хискә мин корбан. Шөкер булсын, хәзер алдымда бер нурлы хәят инде, Теге мәзкүр пот алдында табынганнан оят инде. Җиңел уй, йөз кызарткыч төрле хисләр, сезгә мең ләгънәт! Яшә, тугъры караш, төпле гакыл, меңнәр яшә, хезмәт! * * * Уңга да мин әйләнәм, сулга да мин әйләнәм; Бай алдында җәдид күрсәм, «Син кяфер» дип бәйләнәм."
"Куркытма син, Алла! Яшен белән, Барыбер мин куркъмыйм, яши беләм! Куркытсаң да куркъмыйм, аязымны Сатып алдым аһым, яшем белән! * * * Һәзад-дөнья әкалле мин калили, Кара сыра эчеп исерә Хәлили."
"Ни була тугъмак сыйратын кичмәсәм, Бу ачы гомрем шәрабен эчмәсәм?! Әйләнә бит, үтми, бетми гомре дә! – Җәй килә утлар чәчеп, син кышласаң. Ардым инде, кайда актык мәүкыйфем? Җилкенәмен – бер басарга өч басам. Каршыма чыкма, кояш, син – канлы тап! Ак кәфендәй син җәелмә өсткә, таң! Катле нәфситсәм, Ходайдан куркамын, Ләкми чир, аурып та булмый, ичмасам!"
"(Бальмонтътан үзгәртелде) Кем яраткан? Кем чыгарган? И «гөнаһ» ләфзы, сине; Мәгънәсезсең, сеңдералмый саф гакыл һәзмы сине! Син кирәксез бер ләфызсың, син кабахәт, син оят; Безгә артык бер йөгәнсең, бел: сиңа дошман хәят! Аз гына инсан торырга уйласа хөр, шат булып, Әллә кайдан син төшәсең, шатлыгына тап булып. Алдыйсың; алмаштырасың; син тыгызлыйсың тыеп; Син изәсең дә итәсең хөр җиһан күңлен боек. Син, түшәкле бүлмәбездә яшьренеп, мескин карак! – Тик торасың күз челәйтеп, гыйше-гыйшрәтне карап. Аз гына артса чигеннән уйнашып үбшү, кочу, Сызгырасың син җыландай: «Тукта, тукта, җитте, чү!» Син пышылдыйсың гомергә: «Бу ярамый, ул ярый», «Ул, теге, һичбер ярамый, монсы бик мәгъкуль, ярый». Без яраткачтан ярар, дим, кем аны синнән сорар? Хөр кеше алдында җирләр һәм дә күкләр калтырар!"
"(Бишенче көлтә) 1 Мәкәрҗәгә баралар тәтәйләрнең ирләре ; Шушы вакыт тәтәйләрнең җөреп калган көннәре. 2 Таптамагыз, и тәтәйләр, Бакыр бабай бакчасын ; «Уйнаш»тагы яман күздән Ходай үзе сакласын. Җаңа бистә кызлары чигү чигә акчага; 3 Бу вахытта шулар җөри Ботански бакчада . 4 Кушмый ишан капкасы, нарат икән тактасы; Нарат булмый нәрсә булсын, бар да донос акчасы. Безнең урам – таш урам, ташу ага басудан; Сакалына хөрмәт беткәч, милләт сата ачудан. 5 Бәдәлчеләр-мәккәчеләр җөри Казан шаулатып; Бер сөяккә унлап эт бар, чәйнәшәләр даулашып. Ике туры ат җиктердем, берсен – сыңгар тәртәгә; 6 Баш хәерче Морадлары чыкмый ята Мәккәдә. Шауладык без – «шу-уу!» иттек, кузгалдык без – «ду-уу!» иттек; 7 Эшсезлектән, эч пошканнан эшсез картка туй иттек . 8 Камил мәхдүм җырлап җөри борнын түбәнгә асып; Ала карга кунып сайрый тел очларына басып."
"Күңелсез сүз сөйли бәгъзе гакыллылар хатын-кызга: Фәкать бер ел күңелле, дип, календарь һәм хатын безгә."
"(Сурәи кадердән) Бу кадер кич елда бер кич – барча кичләр изгесе; Сафланыр таптан бу кич мөэмин күңелләр көзгесе. Сафланыр ул, пакьләнер, – бик зур Ходайның дәүләте; Һәм төшәр ул көзгеләргә күк капугы шәүләсе. Шул капугъдан күндерермез Тәңремезгә без теләк, – Бер кадер кич Тәңре каршында мең айдан изгерәк. Җон, мамыктай әйләнер җирдә бу кич әрвах вә рух; Һәм фәрештә сафлары җирдә йөрер меңнәр гөруһ. Ул мәлаикләр җыярлар тол, ятимнәр яшьләрен, Барча көчсезләр, зәгыйфьләрнең аһын, каргышларын. Күз яшеннән, төрле рәнҗештән ясап зур энҗеләр, Ул мәлаик гарше-көрсине бизәр һәм энҗеләр. Таң сызылганча йөрерләр, әйтмичә һичбер кәлям; Тик диерләр: «Барча мөэмингә, мөселманга сәлям!» 1"
"Инде динне ташлыйлар, Уразада ашыйлар; Оялмыйча Алладан, Ничек гает ясыйлар?.. Барсы качып ашады, 2 «Көндез сәхәр» ясады ; Тәкъва, суфи байларның Чиктән узды фәсады. Без, шәйтаннар, богауда Гомер иттек бу айда. Кодрәт бавын өзәргә Без шәйтанда көч кайда?! Без тик тордык богауда. Ник аздылар бу айда? Гөнаһ эшне юк файда Инде безгә сылтауда. «Шәйтан аздырган», имеш! «Юлдан яздырган», имеш! Кире татар, иң элек Вөҗданың берлән килеш!"
"(Иделдә сәяхәтем хатирәсе) Килсә байның ач халыкны күзгә-күз мыскылласы, Яллый ул, әлбәт, пароход, ансы – байлар юргасы. Ярда торган ач халыкка йөз дә бормый, туп-туры Юргалый ул шунда тиз-тиз, кайда бай сайфиясе. Бу тупаслыктан көлеп торса кояш, күктән карап, Нурны каплый «эссе!» дип бай – кулда бар шәмсиясе! Бай киенгән франт-шикларча халык тирсе белән, Батсачы шунда үзе һәм аләте нәкълиясе. Ул хәзер туктар сиңа, и ач авыл, мохтаҗ авыл! Җимрек өй каршында ич оҗмах кеби кәйфиясе. Җаннарым, күз нурларым, сез, бу мәһабәтне күреп, Җан ачып: «во какъ!» дисез, мәзлум мужиклар семьясе."
"«Дөмберр» карчык йортына* Тәрәзәсенә кыйна, Нишләп иртә йоклаган, Торсын әле Фатыйма! Кичә эчтек партебин, Берләп түгел, алтыдин; Нинди йоклау ул әле Пирбуенчы яртыдин! Зәйни берлән Шәйхетдин Килеп керде ишекдин; Кыска буйлы Фатыйма Торды гүя бишекдин. – Исәнмесез, кунаклар! – Сез дә саумы, аппаклар! Әйдә, дустлар, эчәбез, Әле безнең яшь чаклар. Эчә дустлар чәкәшеп, Күзне-күзгә текәшеп; Эчкән була карчык та, – Үзе беткән бетәшеп. Фатыйманың кыз чагы – Һавадагы кош чагы – Хәрап булган бу өйдә, Суына төшкән кочагы. Шулай да ул типтерә, Бетәсен сизеп тора; Җылыйсы күз яшьләрен Күз эчендә киптерә. «Дөмберр» күрә – җыласа, Ачулана ул нәрсә: – Ашарыңа бар ич, – ди, – Тагын җитми ни-нәрсә? Мескин безнең Фатыйма Кече яшьтән ятимә; Шуңар күрә төшкән ул Сатлык кызлар рәтинә. Һәр төн шул эш бу йортта, Исрек татар фарситта; Ниләр, ниләр булганын Саный алмый бер чорт та. Сез әйтәсез: «Дөмберр» ни? Аңлый алмыйбыз берни, – Шундый карчык ул, аңар Себерең ни, Сембер ни! Яшь бер кызны ала ул, Булган була ана ул; Үсеп буйга җиткергәч, Башын утка сала ул. – Ник исме «Дөмберр»? – дисез, – Бик ят исемдер, – дисез; Язган абзаң белә шул, Сез бернәрсә белмисез. Гомре үткән дөмбердәп, Аккан су күк гөлдердәп; Ах, дүдәк-дүдәк-дүдәк, * Басма өстендә балүрдәк ; Господа! Станция Дюдякъ!"
"(Италия-Төркия сугышы мөнәсәбәтилә) Дуст кушылдылар Арыслан берлә бер көн Юлбарыс, Бер киңәштә эшләнергә булды эшләнгән бар эш. Шул әззаманны әллә кайдан килде чыкты бер Мәче, Каршылыйлар: «Әйдә безгә иттифакъка кер, Мәче!» Булса да сүзләр береккән, бу өчәү айрым яши, Һәрбере үз тапканын айрым ятып, айрым ашый. Юлбарыс, күрсә ишәк-куйны, тизүк ертып ала; Мөттәфикъ безнең Мәче тик күзләрен йөртеп кала. Ат-сыер күрсә, Арыслан иткә тиз әйләндерә: Бәдбәхет безнең Мәче тик күзләрен майландыра. Аулый алмый бу Мәче һич, ач үләр хәлләр килә... – Иттифакъ туклыклымы? – дип, дустлары аннан көлә. Зар җылый безнең Мәче: «Сез туйдыгыз, – ди, – мин ач ич! Нигә тик мин ач калырга, мин – великий держав ич!»"
"Әле мөмкин икән иркеңне тоткынлыкка сатмаска, Җаның көчсезлеген һич тә бу дөньяга сынатмаска, – Өйләнмә, баш имә һич, телгә дә алма «хатын-кыз» дип; Олугъ җан бул, куан-шатлан, шөкер, мин бит хатынсыз, дип. Өйләнмәк бер-берәүнең җәбре-хаһре өсткә менмичә – Егылмак берлә бердер, һичбер әйбергә абынмыйча. Үземнән гыйлавә Ышандык без Ходайга, бер вә бардыр, дип, вә ялгыз, дип; Сөйли тел: «Кайнигәч, кайне, кәләш, – дип, – һәм дә балдыз», – дип."
"(Пушкиннән үзгәртелде) Йа Илаһым! Падишаһым! Бер дә чик юк иркеңә, Әмритәсең син кызыкмаска кешенең милкенә. Мин кызыкмыйм һич кешенең малы, милке, бәхтенә; Кайда ул, хәтта кызыкмыйм падишаһлар тәхтенә. Көнче күз салмыйм кешенең йорт-җиренә, нигзенә, Бер дә янмый күзләрем атлар, сыер һәм үгзенә. Һич кызыктырмый мине шәп фәйтуны һәм арбасы, «Әйдә тик сөрсен сафа!» дим, иткәч ихсан Алласы! Йа Ходай! Нишлим, әгәр күрсәм кешенең зәүҗәсен? 1 Торса ул яд иттереп җәннәт сарае раузасын ? 2 3 Ул Зөләйхаләр вә Ләйләләр кеби булса матур? Көнләшәм... (әстәгъфирулла!) йа шәкүр вә йа гафур! 4 Дөньядук нишләп ача ул сигез оҗмах капкасын?! Ник тәнавелли гүзәл, тәмле, матур оҗмах ашын? Ярлыка, Мәүлам, мине, мин – инде көнче күбәләк, Ибне адәмме түзәр, җирдә әгәр күрсә мәләк?!"
"Яктырак йолдыз янадыр, төн кара булган саен; Ядыма Тәңрем төшә, бәхтем кара булган саен. Русчадан Көзге төн. Мин йоклый алмыйм. Өй түрендә җил җылый; Җил җыламый, ач үлемнең куркусыннан ил җылый. – Иң сөекле эшче әүладым быел ач калды, – дип, Изге, шәфкатьле анабыз – мәрхәмәтле җир җылый. Куйса монда корткалар төшкән тешен алтын белән, Бер телем икмәк, дип анда назлы нечкә бил җылый! Бер сынык юктан гына үлгән таза ирләр күреп, 1 Җан алырга кызганудан анда Газраил җылый. Тилмереп торса бу ачлар, безгә бәйрәмнән* ни ямь?! 2 Мәркадендә чөнки Ибраһим вә Исмәгыйль җылый. Көлсә монда тук вә ихлассыз халык тәкбирләре, Һәр ишеткән җан җыларлык – андагы тәкбир җылый. Көзге төн, ямьсез, караңгы... Өй түрендә җил җылый, Җил – хәбәр ул: ач үлемнең куркусыннан ил җылый!"
"Фәкыйрь кеше! Кемнәр сиңа иман таккан? Тәзкирәңә «мөслим» диеп игълан таккан? Кемнәр сине, намаз, диеп, сәҗдә, диеп, Юкка тузанлы мәсҗедләрдә аунаткан? Тагып сиңа иярченлек сәфаләтен, Корал итеп йөретәләр җәһаләтең. Гуаһлыклар бирәсең син, «әшһаде» дип*, Син ни белдең? Кемгә мәкъбуль шәһадәтең? Мескин фәкыйрь, иркен сулыш та алмыйсың, Аһ-ваһыңнан һичбер вакыт бушанмыйсың; Көчләү сине сарих золым иман белән, Иртәгә ач үлмәм дип тә ышанмыйсың!"
"Уйга баткан, утырмакта шагыйрь язып, Язадыр ул бар дөньяны онта язып; Каләм белән кайчак чәчен актаргалый, Чыгаргандай төрле уйлар баштан казып. Яза шагыйрь, каләмене кулдан куймый, Бер юл язып ташлый, тагын берне уйлый. Шулай тыныч утырганда безнең шагыйрь, Өй турында кемдер исә быргы уйный. Тынычлыкны боза аның әче таушы, Килә аннан, бер тыңласаң, мәче таушы, Бер тыңласаң – чинау, бер тыңласаң – Майламаган арба тәгәрмәче таушы. Китә кәйфе, шагыйрь тәмам хәйран кала: Кайдан чыкты бер дә уйланмаган бәла? Кычкыра ул ачу белән тәрәзәдән: – Тиз кит, малай, өй турымда тавышлама! Йөгреп качып китте тизүк шаян малай, Беразга туктаган булды юрамалай. Шагыйрь тагын ихлас белән эшен эшли, Тавышлардан котылдым, дип, йа Ходай! Җыеп торган чакта гына шагыйрь хәлен, Ходай орган! Быргы уйный башлый тагын. Нишләргә дә белми шагыйрь, ачуыннан Идәнгә ыргытып ташлый язганнарын. Уйный быргы, һичбер вакыт туктап тормый, Мескин шагыйрьнең күкрәген, җанын тырмый. Шагыйрь, инде нишләргә дә гаҗиз калгач, «Булмас, ахры» диде, бер-бер хәйлә кормый. Кычкырды ул: «Килче монда, чибәр бала! Йөгреп кил дә, менә минем кулга кара: Бирәмен мин быргың өчен унбиш тиен, Акыллы син, шул быргыңны сатчы миңа»."
"Эзләдем, филлаһ, сөямен, биллаһ; Эзләдем дә таптым... бу бәлане! 1912"
"Сабит алты яшендә, инде гакълы башында; Ялгыз, иркә бала ул әткәләре кашында. Шуңа күрә шаян ул, бик күп уйный, наян ул; Күңеллелек, көлкеләр таба әллә каян ул. Фәһме үткен, ул зирәк, андый балалар сирәк; Һәрбер әйберне сорый ул: «Бу ни нәрсә? Ник кирәк?» Сабит сорый җентекләп, һәр нәрсәне бөртекләп, Әти белән әнисе җавап бирә бик ипләп. Беркөн Сабит әткәсен күреп әйтә әйтәсен: «Әти, миңа әлепби кайчан алып кайтасың? Мине укырга өйрәт, миңа укырга кирәк; Үзем укыйм мин китап, үзем сөйлим һәм көйләп». Атасы хәйран булды, китапчыга йөгерде, 1 «Бүләк» атлы әлифба алып кайтты ул берне. «Бер адым, – дип, – гыйлемгә», өйрәтә ул Сабиткә; Салган Сабит ихласын, кош бәбкәседәй, җимгә. Монсы – «әлиф», монсы – «ба», бу хәреф – «җим», монсы – «та», Бусы «дал» хәрфе була, бу хәреф – «зат», монсы – «та». Салган Сабит муенны, оныткан ул уенны; Тыршып укый «Бүләк»не, белми көнне һәм төнне. Әткәй алган китапны тапты Сабит бик татлы; Тиздән белде бик яхшы: нинди хәреф ни атлы. Беркөн чәй эчкән вакыт, укый Сабит шартлатып; Әти белән әнисе торышалар шаккатып. Укуы өзек аның, – балачарак баланың: «Бу ә-лиф-ба – бүләге Харитонов бабаның». Хәйран булды әнкәсе, гыйлем булгач бәбкәсе; Чәй катында елмая куанычлы әткәсе. Күрсәң иде әнкәсен: кочып алган бәбкәсен, Үбә-үбә бихисап битен, күзен һәм кашын."
"Нумерың матур булса – күсе булгай, Һәр матурда начар якның берсе булгай; Ансы булып җитмәсә дә – монсы булгай, – Андин җыртык, мондин җыртык туннарым бар. Бер адәмнең чын дошманы күсе булгай, Икенчесен йөдәтүче кеше булгай; Һәркемнең үзенчә бер эше булгай, – Андин сүтек, мондин җыртык туннарым бар."
"Мәдрәсә дип нәрсәдер асрый агайлар җилкәсе, Нәкъ эче азган мөрид, мәҗнүн ишаннар хилкасе. Чәйниләр монда җирәнгеч әллә нинди мөһмәлят, Яшь гомерләр мөһмәлят чәйнәп була монда һәлак. Кайсысы «кәптеркү» ди, һәм кайсысы «каптырку» ди; Чорт ява знат, нәрсә ди, «сентерсү» ди, «саттырсу» ди! Кыш көне шул мөһмәлятне ач төя төсле күшәп, Яз көне туктый күшәүдән һәр күсәк угълы күсәк. 1 Алларында шунда да «Коръән» була һәм «Әфтияк» , Буш түгел букча – китергәннәр аны көчләп төяп. Кул керенә былчыраткач «Һәфтияк»нең һәр битен, Уртасыннан капкалап, тәмләп кимергәннәр читен. Астына мендәр өйгән – күрдем түрендә хәлфәсен, Ул кырын салган начар, очлы вә кыршылган фәсен. Килбәте булгач кабахәт, уйладым: иблистер ул; Бу сасы ис, кем белә, шуннан чәчелгән истер ул."
"Бу сәнә ачлык җыланы чын халык бәгърен ашый! Кит, китап!* Сабрит дип әйтмә, ул халык көчен ашый! * * * Читтәге бик күп өяздә, күр, авыллар яктыра, Пар, тату йолдыз кеби, школ белән мәктәп тора. Бу ике дуст, берсенә чөнки аларның берсе тиң, Бертигез тәгълимнәре дә: берсе – дөнья, берсе – дин. Ва әсәф! Ачлык вә коллыктан бүтән һич бездә юк. Шул гаҗәп: ник бу егерменче гасырда – (йөз дә) юк! * * * Җырласаң да, җегет, ачы җырла, Уяу җаткан кызлар җокласын; Тәрәзәләр ачтым, гөлләр сачтым, Асыл кошлар килеп чүпләсен. * * * Теләрсәң кемне сүк син яки макта, Берәү берлән дә булма иттифакъта."
"Шактый ук язга галәмәт ушбу үткән мартта бар, Анда салкыннан бүтән юк, марттан азрак артка бар. «Яз якын»ның шатлыгыннан йөзгә чыккан елмаю Инде яшьләрдә түгел, хәстә вә хәлсез картта бар. «Яз җитә, бозлар китә!» – дип бирде инде март хәбәр; Инде яз булганга билге һәр урам, һәр чатта бар. Җитмәгәндер яз диеп тотсаң әгәр күңлеңдә шик, Мин дә бер пальтомны илтәм, әйдә, дуст, ломбардка бар!"
"Көч белән бергә гүзәллекне җыйган диңгез кеби, Ул иде өстен вә кул җитмәс кеше йолдыз кеби. Әүлияларның барын бер-бер китерсәм каршыма, Күрмәмен дип уйлыймын бер якты йөз ул йөз кеби. Көчле, көчсез, ярлы, бай булды һаман да бер аңар; Һәр карашта ул иде чын «керпегеннән гөл тамар». Үтте тормыш пычрагын гәүһәр кеби вөҗдан белән; Аз гына кер кунганын да кай җиреннән кем табар? Ул көрәште һәм явыз эшкә җәза бирде көлеп, Үткен акълы шул көрәшкә пакь көмештән юл булып. Ул көрәште, язда елмайган кояш төсле бәләнд: Карны-бозны ул ничек эртә көлеп һәм нур коеп. Күрмәде гами, табигый, буш куыклар атмагач, Һәм кәмиттә бер батыр да җирдә егълып ятмагач. Бармыни бездә, гомумән, чын кеше кадрен белү?! Без аны кайдан белик, мескин үлеп аңлатмагач?!"
"Мин – кунакчыл бер җыручы, миндә – бар ярлы-гидай, Ханәмә яшьләр килә, һәм сәүдәгәр, бай угълы бай. Ул бәләнд мәрхүм дә килсә, мин сизә торган идем: Күктән иңгән, ханәмә килгән шикелле тулган ай."
"Фәхрелислам Агиевнең шыерын, малай, Кулаткада да севеп укыганнар. Вата, шыннан күреп, Кулаткада бер шаир безнең журналга да нәстәдер бер бәет посылать иткән. Вата: Бәет Их, малай, вафасыз да бу: мiръ! Бак вана: Хусаен дә помер! Әмән безнең күк алаша кебек Ашый, кәбәм, һич туймый бу йир. Нишләсен вет, Азраил килсә, бар кеше үләр, 1 Тимай бай булсаң да – азанчы күмәр. Вет праруклар да, малай, вафат булды, 2 Сахабалар: Али, Усман, Үмәр . ҺӘЗИҺИ КАСЫЙДӘТЕН ФИ МӘДХИ МОСТАФА* Төркиядә бер теләнче сухтә булган Мостафа; Монда кайтып ил казасы, фетнә булган Мостафа. Юп-юаш, муйнын бөгеп йөргән сарыклы бер сарык, – Монда кайткачтын симергән, чучка булган Мостафа. Шат кына, берлек белән торган шәһәрнең халкыны Төрле дошманлык чәчеп, өч-дүрткә бүлгән Мостафа. Әллә кем, чирмеш теле берлән гәзит язган булып, Барча пакь инсанга биш ел этчә өргән Мостафа. Торса да ул бер заманнар баш булып ялган белән, Мисле корчаңгы көчек, читкә сөрелгән Мостафа. Ут белән күктән сөрелгән бер усал шәйтан кеби, Сөрдисәң мәҗлестән, ул дингә сыенган Мостафа. Ач бозаудай тиз генә Коръән ялап та ант итеп, Күп вакыт йозрык, таяклардан котылган Мостафа. Дин дә файда бирмәгәч һәм деньгасы да калмагач, Бай калошына табан һәм үкчә булган Мостафа. Булганы хәлдә надан, тик бер кызылбашлы** ишәк, Тәртәбезгә ат булып, алдап җигелгән Мостафа. Эзләп-эзләп тәртәбездән үз-үзенә мәртәбә, Чын тиешле абзарына инде кергән Мостафа. Хәйләләп монда китергән саф бер Истамбул кызын Шәһвәте угърында хурлыкка төшергән Мостафа. Килсә монда кыз балаларны укытмакка сусап, Ул килер-килмәстә, гыйрзына тукынган Мостафа. Ул шулай хайванлыгының, шәһвәтенең пәрдәсен Бар укыр кызлар юлына каршы корган Мостафа. Ник саныйм гайбен аның соң? Мин түгел бухгалтеры! Ул кабахәтлектә мильярдир танылган Мостафа!"
"Курыкмыймын, селкенми хәтта фәс чугым; Мә, кирәксә, дүртеңә дүрт йозрыгым! 1"
"– Райта, райта, райта, райта, райтарам! Шул көйгә бассаң, указың кайтарам. – Яхшы, рәхмәт, мин басам, сүзсез басам; Яхшы хәтта шатлыгымнан очмасам. – Тимта, тимта, тимта, тимта, тимтатам! Очсана, мин җөббә чабуыңнан тотам. Әйдә, хәзрәт, ач канатың, юлда бул; Мин вәкилмен, син указлы мулла бул. Син яңа булсаң да, хәзрәт, искесең, Син җәдид, ләкин ишансың, изгесең. Ни гаҗәп, бирсә сиңа Тәңре канат, Ярлыга биргән кеби ул җиккән ат. Бу икәү очты Петербурга таба, Каргалар күктә сәламли: «Мәрхабә!..» Очтылар хәзрәт, вәкил – күп очтылар, Тик, тәәссеф, җиргә егълып төштеләр."
"Валлаһи, и валлаһи, и валлаһи, Бәхте барлар кырда җәйли, валлаһи! Ак күмәч берлән ашарлык саф һава; Җир яшел; кошлар да сайрый, валлаһи! Ак болыт, күчмә казакълардай күчеп, Бер кунышлык күкне сайлый, валлаһи! Аз гына бер җил исү берлән, үлән Җирдә уйный кайный-кайный, валлаһи!"
"I Әһле Балкан кечкенә бер эт иде, Төркия күктә очар бөркет иде. Һәр заман торды бу көнче эт өреп, Күктә очкан солтанәт кошны күреп. Өрде, өрде, кошны иткән күк харап, Торды пычрак аузы күкләргә карап. Хөр вә шат, якты фәзада кош оча, Койрыгын болгап җылый эт: эч поша. Эт улый мәшьүм вә тырный үз битен, Бәдбәхет, чәйнәргә хәзер үз итен. Ошбу күренеш башкаланмый күп заман, Төркия хәле гүзәл, этнең яман. Очты бөркет киң һавада хөр вә шат, Кәгъбә шат, милләт вә шат, солтан рәшад... II Әллә кем аткан тирән бер ярдан, Билгеле бер саеде мәльгунәдан, Кош төшә җиргә (бу мәгълүм язмый ук), Кәрлә этнең, көнче этнең аузынук. Шунда да курка һөҗүмгә эт сәфил Читтән әйткәнне көтә: «Өсс!» яки «пиль!» Чөнки шанлы кош чокып алса күзен, Һич берәү әйтмәс, ди, ул «яклау» сүзен. III «Пиль» диде кемдер – җибәрде өстереп, Сугъша маэмай койрыгын селкеп, өреп... Ошбуны «изге, кирәк бер кан» диләр, Сугыша Инҗил белән Коръән диләр, Алдый алмаслар халыкны юк белән, Монда хәзрәтләр сугышмый поп белән!"
"1 Без Бишенче елны бер көнне уяндык таң белән , Эшкә дәгъват итте безне кемдер изге нам белән. Эшкә ябшыр чак җитеп, ямьсез озын төн үткәнен Күз ачып белдек без, үлчәп күктәге Чулпан белән. Булса да ул чакта бездә керсез иман, саф күңел, Күз һаман булды эренле, йөз дә саф һәм пакь түгел. Шул сәбәпле дустны, дошманны дөрест фәркъ итмичә, Күп саташтырдык рәзил шәйтанны чын инсан белән. Аңгы-миңге баш белән дә эшләдек – булсын кабул; 2 Җәбраил ачкай ул эшләргә сигез кат күккә юл . Үтте инде, дустларым, ул үткән эш, ни булса ул; Инде эшлик саф, ачык күзләр белән – чын «Аң» белән. ТОЛУГЫШШӘМСИ МИН МӘГЪРИБИҺА* Чыкса мәгърибтән кояш – шунда заманның ахыры, Бу – китапларда язылган күп галәмәтнең бере. Гыйльмилә хикмәт кояшы тугъды мәгърибтән хазир, Көнчыгыш халкы, белалмыйм, инде нәрсә монтазир?"
"Яшь вакытта яшьнәдем, көчле вакытта күкрәдем; Яшьнәмим дә, күкрәмим дә – утсыз инде күкрәгем! Килде тоткынлык, түбәнләнде уемның куллары; Хөр заман ак кул белән күкләрдә йолдыз чүпләдем. Ак күгәрченне кулымнан алдылар, козгын биреп; Ак кирәк дип, пакь кирәк дип, күпме күз яшь түкмәдем!.. Ул – түгел күңлем эшеннән, тик ялан кулның эше, Кызмагыз бик, чыкса мәйданга басылган чүпләрем."
"Күп «җыланнар» сызгырып читтән карыйлар бәхтемә, Борла-сырла, бәдбәхетләр, үрмәлиләр тәхтемә. Аз кеби баскан бу золмәт тормышым йортын минем, Түзмиләр бит бер генә яктан ачылган яктыма! Үзләре... сүздән түбәннәр, күзләре тездән түбән; Эт кеби һаулап яманым, күз йомалар яхшыма. Дөньядан туйдым, өмидем юк, алар күпсенсә дә; Тик мин үлгәчтән, карагыз, типмәсеннәр нәгъшемә! * Зур җаным сөйми җиһанны, чөнки бар дөнья фәна; Анда тормакка һәвәслек берлә ваклар мөбтәля. Якты йөз берлән алам каршы авырлык, ауруын; Чүпкә дә саймыйм йөрәккә кап-кара кан саулуын. Азмы какканны вә сукканны күтәрдем мин ятим?! Азрак үстерде сыйпап тик маңлаемнан милләтем."
"Мин язам, шунда күрәм: лампам эчендә май кими; Алда кәгазьгә ташыйлар – күңлемә уйлар сыймый. Якты беткәнчә языйм дип, сызгалыйм тиз-тиз генә, Кәгазь өстендә кала тик кәкре-бөкре эз генә. Нокталар да төртмимен, керсә ярар, дип, киртәгә – Мин үзем сызганны бик яхшы таныйм, дип, иртәгә. Күп тә үтмәстән, утым ялт-йолт итә һәм селкенә, «Гөлт!» итеп актык нурын бер күрсәтә, аннан сүнә. Нишлисең? Һәр якта золмәт. Ихтыярсыздан ятам; Мин, ятып, яткан җиремдә төрле уйларга батам. Мин, караңгылык эчендә уйланып яткан көйгә, Нечкәреп күңлем, җылыйм да бер сүз әйтәм лампага: «Ни бәхет! – дим, – иртәгә кич син тагын да янмасаң, 1 Бу ятыштан мин дә мәхшәр җитмичә кузгалмасам!»"
"Бар җегетләр: бик тәкәбберләрчә тоткан позасын, Чөнки дөнья бакчасының күргән ул тик розасын; Күрмәгән ул дөньяның каһрен, усал угрозасын, Күрсә дә, калган «угы», күргән фәкать ул розасын; Күрмәгән язмышның ул зур тукмагын йә розгасын, «Г» калып, күргән фәкать ул розганың да розасын."
"Син үзеңчә изге эш эшлим дигәндә халкыңа, Әллә нинди былчырак баулар салалар гакълыңа: – Бу заман шундый заман, – дип, – бу вакыт мондый вакыт, Син үзеңне дөньяда безнеңчә йөрт, безнеңчә тот. Мин сыялмыйм андый шартлар, фани дөнья вакътына, Башны бөксәм – зур җинаятьтер олугъ җан хакъкына. Ашкынамын мин әбәд бетмәс урынга, мәңгегә, Мәңгелеккә – мәңге рухлы, мәңге нурлы ямьлегә! Анда мин мәңге көләч һәм мәңге яшь булмак телим; Бу кояш сүнсен, җиренә мин кояш булмак телим. Вакътыны йөртер кешеләр ул заман миннән күреп, Файдалансын шунда миннән сәгатен һәркем борып."
"1 Мин хәзер оҗмах түрендә – бер матур хур иркәли; Мин җуанмыймын, җылыймын, син түгелсең, дим, әни! 2 Ай төсендә нурлы гыйльманнар миңа ташлый тәти, Егълыймын, алмыйм аларны, сез түгелсез, дим, әти!"
"Туйса Иблис тормышыннан, яд итә оҗмахларын, – Яд итәм, бизсәм үземнән, мин сабыйлык чакларын. И күңелнең шаулап аккан чишмәдән сафрак чагы! И гомернең нурланып үскән яшел яфрак чагы! Юк гамең бернәрсәдән дә, барча эшләр ал да гөл; Күк тә күк төсле зөбәрҗәт һәм дә баскан җир – ләгыль. Очрамый юлда җиһанның кайгы-хәсрәт, аһына, Тик бирәсең ул вакыт бәйгать табигать шаһына. Һәр чәчәк – сеңлең, апаң; абзаң – үсеп торган агач; Син сабыйдай нечкә аваз берлә сайрый сандугач. Чәчмәгән җир күк – күңелнең һәр гүзәлгә бушлыгы, Тик кояшны һәм табигатьне сөюдән хушлыгы! Бар күңел хәдсез, хисапсыз мәрхәмәт, шәфкать тулы, Санки күңлең – җиргә күктән ингүче рәхмәт юлы. Бер теләнче керсә йортка, син бирәлсәң бер телем, – Әй була җанга хозур! Шатлыктан әйләнми телең. Кич белән кайчак укыйлар, тыңлыйсың төрле китап, Кайсысы көйсез була һәм кайсысы көйле китап. Бер кызык көйле китапның моңлы таушы тирбәтеп, Күз йомылгач, ихтыярсыз йоклыйсың шундук ятып. Йоклыйсың рәхәт кенә; төнлә уянсаң бер заман, Як-ягың тып-тын – әле юк яктылык, таң атмаган. Шул вакыт яшьләр күзеңдә: җан ачып, җан сызланып 1 Егълыйсың, Җан-Зөһрә берлән Җан-Таһирне кызганып ."
"Шаулый-шаулый уйныйбыз без кайчагында картаны, Без отабыз, оттырабыз – «тем»мы шунда, «банка»мы. Кем көлә, кем кычкыра, һичбер өзексез шау да шау; Бу хозурдан онтыла кайчак эчү берлән ашау. Акчалар уйнарга дәртне кузгатадыр шалтырап, Күзне кыздыргыч көмеш, алтын ятадыр ялтырап. Уйнасын шул бәндә – кемнең акчасы бар, вакъты бар; Әйдә оттырсын бәхетсез, отсын әйдә – бәхте бар. Тик нигә китми уеннан акчасы беткән кеше? Акчасы юк, бәс, бу мәҗлестә аның беткән эше. Китмәве җитми әле – ул уйнаганнарны тыя: «Иттем инде тәҗрибә, уйнау начар эш!» – дип куя. * Нәкъ шулайдыр карт кеше дә, бетсә хәле, әлсерәп, Аркасы чыкса вә торса ак сакалы сәлперәп; Ах да ух! дип, көчкә-көчкә өстерәлсә бөкрәеп, Күзләренең дә нуры бетсә вә калса чекрәеп, – Баш бөгәргә өнди башлый инде ул яшьләрне дә, Һәм сөюдән мәнгъ итә башлый кара кашларны да. Бозмасын мәҗлес хозурын акчасы беткән кеше, Измәсен яшьләрне дә күптән яше үткән кеше!"
"Мин әле аурыйм авылда, монда кайттым кыш көне; Ял итә монда агайлар, җәйдә калган эш көне. Сызганып мин дә агайлар берлә ялкаулык итәм; Туйдым инде хәстәлектән, яз көтәм, саулык көтәм. Язганым – кышның буранлы һәм караңгы уйлары, Һәм дә хуш исле ипи, майлы бәрәңге уйлары. И бәрәңге! Син, бәрәңге! Кил, бәрәңге – җан ашым; Син генә тәмләртәсең бар ярлылар, байлар ашын. Күп җәфа күрдең бу җиргә син килеп Амрикадан, Нишлисең, тәкъдир шулайдыр, халкыбыз шул бик надан."
"И бәрәңге! Безгә килдең син ерак Амрикадан*; Мәгърифәт! Син безгә килдең мондарак – Яурупадан. И бәрәңге! Син күрендең әүвәле күрнешкә чит; Шаулады, күргәч сине, барлык мужик: ул дип «җәдид!» Ул бәрәңгене китергән дип бу җиргә дәһриләр Һәм эчендә ул бәрәңгенең, имеш, дип зәһре бар. И бәрәңге, күп әзаларга синең сабрың беләм, Ташлады йолкып мужик халкы төбең-тамрың белән. Ул бәрәңгене ашаучыны ора дип Алласы, Син аталдың ул заман: «кяфер вә шәйтан алмасы!» И бәрәңге! Инде шатлан, кичте баштан ул чагың; Син, җиңеп, иттең мәкян инде мужикның корсагын. Син кикертсәң, ул хәзер: «Әлхәмделилла!» – дип куя; «Күп шөкер, – ди, – бу җимешне бирде Мәүла!» – дип куя. Син, алып үрнәк сабырлы бу бәрәңгедән, гыйлем! Аз гына нурландыра башла мужикларның миен! «ЙОЛДЫЗ»ДАН ДА КУРКА Кайдадыр йөгрә иде кырлар буенча бер куян – Дүрт аяклы һәм канатлы дошманыннан куркудан. Шактый җир киткәч, бераздан тугъры килде бер суга; Калтырый бәбкәм минем – һәр әгъзасы бер куркуда. – Инде нишлим? – дип, куян торганда гакълыннан шашып, Төштеләр ярдан суга барлык бакалар: «шып та шып!» Мескинем күргәч бу хәлне, аз гына артты көче: – Мин куяннан да җиһанда бар икән, дип, куркучы! * Аулыма кайтышта мин бер чит авылга туктадым; Төн иде, кердем дә шунда бер агайда йокладым. Күз йомалмый төн буе төрле исәп, уйлар белән, Иртә торганга агаем, мин дә тордым таң белән. Тиз генә чәйне эчеп, бакмый җиленә, даулына, Юлга чыкмакчы буламын, тиз җитим, дип, аулыма. Мин кичә кич монда чәчкән барча әйберне җыеп, Инде китмәкче булам, тышкы киемнәрне киеп. Шул вакыт күрдем: агай, сумкамны рөхсәтсез ачып, Нәрсәдер шунда сала тиз-тиз генә, миннән качып. – Нишлисең, абзый? – дидем. Шунда агаем аптырый; Куркынып киткән төсе, куллар да дер-дер калтырый. – Мин, – ди, – салдым сумкаңа, йортымда калган, – ди, – «гәҗит», Мин түгел, – ди, – абзарауный һәм түгелмен, – ди, – җәдид. Алмадым мин ул гәзитне, калганын да бик беләм, 1 Бу бака, хәтта ки, «Йолдыз» дан да курка дип көләм!"
"Тик кенә торганда капланды томанга бар һава; Кар оча, кар себрелә, кар котрына һәм кар ява. Кар бәрә йөзгә рәхимсез, күз ачып булмый карап; Һәр кара нәрсә – бүре һәм һәр маяк булды карак. Карны җиңгән күк, төшә җиргә тонык ай яктысы; Ай да куркынган шикелле: бер сары, бер ак төсе. Көн буе яткан иде, үлгән җылан күк, юл тыныч; Чыкты соң кайдан адаштыргыч буран – бу куркыныч? 1 Әллә ычкынганмы баудан Каф тау арты җеннәре? Йә тишелгәнме Ходайның бихисап зур мендәре? Кар булып җирдә очамы ушбу мендәр җоннары? Йөгрешеп җон аулый мәллә Каф тау арты җеннәре? Сукранам мин, кар арасыннан карый да ай көлә, Мин фәкыйрь михнәттә – гүя чарлагыннан бай көлә!"
"Кар-томаннан көтмәгәндә килде чыкты Шүрәлем. Дәшмимен. Тып-тын торам. Нишләр икән, дим, күрәлем. Иң элек төртте озын бармакларны ул бүркемә; Бармагы үтми аның, күрде, башымның күркенә. Сузды шуннан соң кулын, биттән минем эзләп кытык; Кайда ул көлмәк, кытыкланмак миңа – йөзләр чытык. Муйныма сузды, кытыклармын дип, ул тырнакларын; Мин шарыф берлән аны куйган идем чорнап калын. Белде капшап соңра инде арканың да ул хәлен; Җәйге күк күлмәк түгел шул: үтми бармак – тун калын. Бик кирәкле эш кеби күкрәкләремне капшады: Ул кытык эзләп маташты; булмагачтын – ташлады. Мин бөтенләй бер кәбестә: бар кием ун кат минем, Бу киемнәр йөклеген икърар итәрлек ат минем. Ул, алып кулларны күкрәктән, минем билдән тота; Һич тә бер шәйтан чишалмаслык минем билдә пута. Ул, табан астын кытыклыйм дип, аякка кул ата; Бармагын сизми аның, әлбәттә, җансыз ул ката. – Әмма бәйләнчек тә син урманда, кырда, Шүрәле! Йөрмә монда булмаганга, бар, эшеңне күр әле! Син түгел, тәнгә тиялми китте инде күп суык, Төлке эчле тун җибәрде күп суыкларны куып. Кертмәгәч тәнгә, суык абзаң миңа дошман әле, Миннән үч алмак өчен эшкә буран кушкан әле. Шул сүземнән соң томанга батты, гаиб булды ул, «Чи-и-и!» итеп бер әллә кайда, бик еракта көлде ул. Ул көлә, һәм көлке эзләүдә үтә кич, иртәсе; Кем кыеп әйтсен аңар сүз, ул – табигать иркәсе!"
"Көлке булса кайвакыт шигъриятемнең кыйссасы, Анда бар бер җанлы хәсрәт, канлы ләгънәт хыйссасы. Уйлый торгач, мин үземнең җан ачымнан да көләм, Чөнки инде кайгыралмыйм, кайгырып арган булам. Хәсрәтем – әллә минем нурлы кабыклы бер җылан? Куркынырда җылмаялар, ни бәхетледер җылан! Юк, түгел, һәр хәлдә дә хәсрәт язу рәүшем шулай, – Нәрсәгә шиблит киясең? – Мин димен: кәүшем шулай!"
"Бик югартын күз салырга башладык әхлакка без, Кер күңелдә күплегеннән бармыйбыз ак якка без. Тик хәзер, йөз сумны урлап килгүче угъры кеби, Күз салабыз чын сүз әйтердән элек як-якка без. Бер сүз әйтергә саранлансак гакыллы ярлыга, Гөл кеби сүзләр чәчәбез акчалы ахмакка без."
"(Сюжет русчадан) Җиһанның эссесен, салкын, бозын күрдем, карын күрдем; Ниләр күрсә бөтен үксез – барын күрдем, барын күрдем. Хәзер шатлык, уен-көлке телим инде җитәрлек күп; Сабый чакта гариб башым җәфа чикте, җитәр, бик күп. Сөрәм, котрып, тәмам тилреп, фани дөнья сафасын мин; Кире алсын явыз тәкъдир үзе салган хафасын, дим. Теләп шөһрәт вә хөрмәт, күккә бер чаклар очу күрдем, Һава юктан көчем беткәч, тагын җиргә төшү күрдем. Аяклымын, канатлымын – чабыш күрдем, менү күрдем, Сөбатлымын, хәятлымын: үземдә бер голү күрдем. Шаярма, дошманым, пешкән, җитешкән пәһлеван берлән; Монафикъ! Яхшы саклан! Аударым бер көн ояң берлән!"
"Каз канатлары ак булыр, Ир канатлары ат булыр. Сабыйларның канатланыр вакъты Мәктәпләрдә укыр чак булыр. НИ КИРӘК ТАГЫ? (Экспромтъ) Алкаларың якты брилиант ич, – Җанкисәгем, ни кирәк тагы? Һәрнәрсәдән миңа син кыйбат ич! – Җанкисәгем, ни кирәк тагы? Син теләк ич миңа, син салат ич, – Җанкисәгем, ни кирәк тагы? Син хәят ич миңа, син мәмат ич, – Җаным, бәгърем, ни кирәк тагы?"
"1 Хәзрәти Пушкин авылда язды үз «Евгение»н , Мин исә җырлыйм фәкать монда бәрәңгенең көен. Шунда да күрмим үземне һич тә Пушкиннән түбән; Тугъры күз салсаң эшенә – ул үзе миннән түбән: Бервакыт онтыр җиһан Пушкинне һәм «Евгениен», Яүме мәхшәрсез онытмаслар бәрәңгемне минем. Язганың булса бәкалы, ул бәкага тартала*; Мин дә булдым һич тә онтылмас кеше шул аркада."
"(Кыйтга) Күп сөйләндем. Яхшы инде, мөнәкъкыйдләр сүкмәсә, Берсе барлык язганымны читкә себреп түкмәсә. Ул кавемнән булмыйдыр тәхрирчедән һичкем тыныч, Берсе бар, дустым минем, һәрбер сүзе үткен кылыч: Җил тегермәнен күрә дә: «Аһ, суы юк!» – дип куя. Су тегермәнен күрә дә: «Пар, буы юк!» – дип куя. Ул тота ат койрыгын да: «Бу – озын сач!» – дип куя. «Тик нигә башта түгел, тәнкыйтькә мохтаҗ!» – дип куя. Ул сукачыны күрә дә: «Җир боза бит!» – дип куя, «Шундый зур эшкә каләм әһле түзә бит!» – дип куя. Ул күрә куй койрыгын да: «Нинди шешкән!» – дип куя, «Рус табибкә бу татарлар нинди дошман!» – дип куя."
"Булса ялган, тик кәгазьләрдән ясалган бер чәчәк, – Билгеле, үз өстенә яңгыр явардан куркачак. Чөнки яңгырда җебеп беткәч вә киткәч төсләре, Һичберәүнең чәчәккә инде китмәс исләре. Куркъмый яңгырдан, әгәр булса табигый, чын чәчәк, Чөнки ул яхшы белә: яңгыр аны яхшыртачак. Ушбуның күк, куркыталмый чын талантны интикад: Ник үзенә игътимады һәм сүзенә – игътикад. Тик китә кайчакта кәйфең, хакимең булса ишәк, Бер татарга ят, мәхәббәтсез күсәк һәм килмешәк!"
"Мин: «Мәхәббәтсез», – дидем, ләкин мәхәббәт төрлечә: Йолдыз ул күктән атылган җиргә, Генрих Гейнечә. Тугъры килгән урны чүплеккә, тиреслеккә аның: Каплап алган төрле шакшы, төрле пислек һәр ягын. Шунда кыткылдый әтәч, мыркылдый шунда дуңгызы; Шундый хурлыкта, хәкарәттә мәхәббәт йолдызы. Йоклый йолдыз шул түбәнлектә, озын төшләр күреп, Һәр төшенә бакчалар, гөлләр, гүзәл исләр кереп."
"1 Кай заманда, кайсы телдә булса да мәзкүр Казан, Искә керми калмый һич тә шундагы бер күл – Кабан. Бу шәһәрне һәм бу күлне җырлыйдыр милләт теле Бик яратып, әллә инде иске шөһрәт аркылы. Ул шәһәр – гади шәһәр, алтын-көмеш, гәүһәр түгел; 1 Күл дә тик бер күл генә, әлбәттә, ул кәүсәр түгел. Нечкәләп баксаң, бу күлнең бар бугай шигърияте, Бар кеби милләт хыялында аның сиррияте. 2 Бервакытлар мин, сузып анда Кисекбашның җебен , Бер төшеп мендем – бөтенләй тикшереп бактым төбен. Чыкканым юк тик әле никтер бу күлнең артына, – Әллә мин ялкауланаммы? Әллә күңлем тартына? Тик сөйли күргән кеше анда гараибләр күбен, Тәңре кылган, ди, гаҗәп бу күлнең артын һәм төбен. 2 Бар, имеш, ди, ул күл артында убырның карчыгы, Йортлы-җирле, ди, үзе; акча тулы, ди, янчыгы. Ул күл артында адашса кичкә калган кыз бала, Ихтыярсыз, ди, әбинең йортына ул күз сала. Ул әбинең балкыган тышка уты бик якты, ди; Һәм ул ут чиксез матур: күкле, кызыллы, аклы, ди. Кич белән карчыкка шундый күп адашкан кыз кереп, Чыкмыйлар, ди, юк булалар, ди, тәмам боз күк эреп. Бер-ике кичне тарыйлар, ди, алар карчык сачын Һәм кашыйлар, ди, уалар, ди, аягын, аркасын. Чәч тарарга бер печәнлектән алынган тырма, ди, Аркасын массаж өчен бер ат җигелгән арба, ди. Ул ята, ди; шунда гармун уйный, ди, гармунчылар; Ул кырын салган кәпәчләр уйный, ди, бик моң, чибәр. Гайфи абзый! Кайда күрдең? Син аларны мактадың: Күрмисең тиз уйнаса хәтта, дидең, бармакларын! 3 Баш таралгач, башлый, ди, ул инде, мәлгунь касдына: Хәбситә, ди, барча кызларны идәннең астына. Ул ябып мәзлумаләрне мисле былбыл һәм тавык, Ташлый, ди, кызлар симерсеннәр дип, анда чикләвек. Шунда ул, кызлар симергәч, ул яга, ди, бер кичен Бар тәмугдан, бар җәһәннәмнән дә киң һәм зур мичен. Шул вакыт бер кыз ала, ди, ул чәченнән өстерәп, Бер кулында, ди, аның дөнья кадәрле зур көрәк. Әйтә, ди, ул: «Бу көрәккә син утыр, куштан кызым!» Ташлый, ди, мичкә, утыргач, бер дә чытмастан йөзен. Ул өй алдында хисапсыз, ди, имеш, кыз түшкәсе, Мөслимә, ди, барчасы, юк бер генә Катюшкәсе. Бер чөйдә торса Рабига, Гайшә, Мәрьям түшкәсе, Шунда, ди, бергүк эленгән дуңгызы һәм чучкасы. Шунда кыткылдый әтәч, мыркылдый шунда дуңгызы Шундый хурлыкта, хәкарәттә мәхәббәт йолдызы."
"И Казан шәһре, торасың тауда зур шәмдәл кеби, Мәсҗедең, чиркәүләрең, һәр часларың шәмнәр кеби. Син, үзеңне чорнаган һәрбер өязгә нур чәчеп, Бик мәһабәтле торасың, барчага юл күрсәтеп. Нур ала синнән бөтен як: Чистапул, Спас, Тәтеш Һәм Чабаксарга, Мамадышларга Чар, Малмыж катыш. Бер борыл да, и Казан, син бу Казан артын кара: Нур чәчәсең бар өязгә, үз өязең кап-кара. «Үз төбенә төшми, ди, шәм-лампының һичбер нуры», – Шул мәкаль монда дөрест шул, ах, аны җен оргыры!"
"Дикъкатә лаек хәзерге көн татарның яшьләре: Аңламак, белмәк, тәрәкъкый, мәгърифәт, хикмәт белән Әйләнеп һәм нурланып тормакта һәрдәм башлары. Мондый күрнеш сөйнеченнән инде мин алдан беләм: Тик болар безгә кирәк диңгез төбе гауваслары. Өсттә бу ямьсез болыт баштан китәр, яңгыр явар, Җиргә рәхмәт күк төшәр яшьләрнең изге касдлары. Шаулап аккан су булыр тау башлары, тау астлары. Күк булып күкрәр һавада хөр яшәү даулашлары, Ялтырар изге көрәшнең хәнҗәре, алмаслары. Йөрмәсен бәгъре өзек милләт киеп кашсыз йөзек, – Без аның бик зур фәхерле, чын брилиант кашлары!"
"Дин хәзер – иске, аварга торгучы чергән дивар, Аз гына, уйнап кына бармак белән төртсәң – авар. Билгеле, һәрбер агачлар да корырга башлыйлар, Былбыл урнына оя тоткач башында каргалар! * Ник агай мәсҗед эчендә юкка ирнен селкетә? – «Пыш-пыш»ыннан күршесе белсә укый дип, шул җитә. «Кем ятар да, кем торыр?» – дип йөртә ул тонган күзен, – Бер тыныш та белми бит күңленнән ул Коръән сүзен! Син киләсең бит, агай, тик монда килгәнгә атаң? Ул да син килгәнгә килгән – тышта калдырган катаң! * Әйтче, зинһар, нишлисең мәсҗедтә соң син, сәүдәгәр? Сау торамсың, бу арада бик кызумы сәүдәләр? Соң ничек үтте базарлар, һәм тире күп кердеме? Бу намазыңны әле соң хаҗи абзаң күрдеме? Күрсә, ул мактар сине, «Һәйбәт кеше Әхмәт», – диер; «Тәүфигындә, истикамәттә, менә рәхмәт!» – диер. * Пурки! пурки! нәрсәгә мәсҗетдә син тыңкышланып Сайрыйсың, Коръән ватасың, тук сыер күк мышнанып? Җомгадан соң кемдә аш барны сизә ак тешләрең? Соң теге көнге хәмелдән күп «хосул»мы эшләдең?"
"(Русчадан) Былчыракта яңгыр артыннан балалар йөгрешә, Кычкыралар: «Җиргә, – дип, – алтын төшә! алтын төшә!» – Шауламагыз, и балалар! Без җыярбыз барчасын, Тиз ул алтыннарны амбарга төярбез барчасын. Тик җыярбыз юл буе шыгрым тулы йөкләр көе, Бар келәтләр туп-тулы хуш исле орлыклар көе!"
"Җилбер-җилбер йөрмәс идем, Җил тавышын сизмәсәм; Өзлеп такмак әйтмәс идем, Үз халкымны сөймәсәм. Кәйфе бик киткән урыс әйтсә әгәр: «Ыжжжид!» – дисә, Кәйфе бик киткән үрәтник: «Ах, ты, пес мужжжжжик!» – дисә, Кәйфе киткән ихтилалчы: «Ах, ты, чорт, шшшшпик!» – дисә, Һәм авыр штыклы солдат: «Их, тяжел шшштык!» – дисә, Һәм дә бер исрек кеше: «Без бик кичә эччччччтек!» – дисә, Һәм табадагы коймаклар: «Инде без пешшшштек! » – дисә, – Ушбу сызгыргыч тавышларны берәү аулап җыйса, – Барчасыннан көчлерәк бер җил нидер даулап исә. * Җил – табигатьнең теледер; кайвакыт ул, тотлыгып, Өч хәрефне яхшы әйтми, – бәс, буран китте чччыгып!"
"Казенный булса да, зур урманы, чыршы, нараты бар; Казенный булса да гәрчә, эчим дисә – аракы бар. Җитәр төсле түгелдер, ничек хәмдитсә Алланы: Хисапсыз әйләгән ихсан иманны һәм имананы."
"(Майковтан) Бар иде әүвәл заман бер Бай кеше, Күп ашап тулган, биек таудай, эче. Бер заман аулак урамнан барса Бай, Әллә ни чыр-чыррр килә, – Чыпчык бугай. Чыпчык ул, Чыпчык! Менә очты хәзер, Ул очып Бай өстенүк төште хәзер. Ул чырылдап кунды Байның бүркенә, Чын-чын илтердән генә баш күркенә. Кошчыгым чиксез кыю, чыррр-чыррр килә, «Нинди куркъмас кош!» – ди, абзый селкенә. Абзыйның һәрбер көрәктән зур кулы, Тотты Чыпчыкны, сузып кулы, берьюлы. Шул вакыт Чыпчык сөйләргә башлады, Сүз сөйли, чыр-чыррр итүне ташлады. Инде Чыпчыкта хәзер Адәм теле, 1 Хам белән Яфәс, тагын да Сам теле . Абзыйга ул ушбу сүзләрне сөйли (Кош, ирексез, дикъкатен Байның били): «Мин сиңа, абзый, булырмын файдалы, Сәүдәгәргә андый файда кайдәле?! Тик мине, абзый, син ит әүвәл азат, Шуннары байрак булырсың һәм дә шат. Син азат иткәч башымны, чөнки мин Файдасы күп өч дөрест сүзне сөйлим. Өч дөрест сүз ул сиңа бик файдалы, Сәүдәгәргә андый файда кайдәле?!» «Яхшы, яхшы, тиз булырсың син азат, Эш алай булгачтын, итмәм мин азап». Чыпчык әйтә: «Өч дөрест сүз шул була: Үткән эш кайтмый, үкен син, үл, җыла. Һичвакыт алма көчең җитмәслек эш, Хәл җитәрлек, булдырырдайга тырыш. Бик ышанма һәр сөйләнгән сүзгә дә, Күп таянмас бул үзеңнән үзгәгә». Тыңлагач, Бай әйтә: «Моннан файда юк, Андый буш сүз кемдә юк һәм кайда юк. Сүзләрең тормый синең тыңлауга да, Йөрми торган акча нәрсә сәүдәдә!» Ушбу сүздән кош бераз хәсрәтләнә, Бай учыннан башлый ул сүзгә янә: «Үткән эш кайтмый, дигән сүзнең, җылап», Мәгънәсен әйтим, колак сал яхшылап: Бер кабып куйсаң биш, ун, йөз мең белән, Син җылап чыкма җә эчмә төн белән. «Алма көч җитмәслек эш»тән шул морад: Кермә Мәскәүгә, «бирә» дип, син ерак. Хирсы берлән тәңкә артыннан куып, Азмы калганнар тиен кулдан шуып. «Төрле сүзләргә ышанмаска» кушам, Чөнки һәркем үз уенча зур ишан. Дәгъвасы: мин күп беләм, алдан беләм; Эчләре тулган хата, ялган белән. Кемдер әйткән: «Күктәге торна өчен, Күп очырганнар кулында бар кошын». «Сүзләрең иске. Шулай да бул азат, Бар, югал күздән, сине итмим газап!» Тукталыштан абзый шул чакта туеп, Китте юлдан, кулларын артка куеп. Тиз-тиз атлый күпкә Бай өстендә эш, Тик оча, калмый аның өстендә кош. Абзыйның ул җә колагыннан үтә, Ул ягыннан җә бу ягыннан үтә. Абзыйның бәрлеп китә дә борнына, Шунда булган бер якын йортка куна. Абзый әйтә: «Мин азат иттем сине; Нәрсә бу? Мыскыл итәмсең син мине?» «Синдиләрне, ап-ачык, шәрран яра, Һич зарар юк күпме кылсаң мәсхәрә. Эзләмим читтән мисал мин, син менә, Бәрфараз, булса бик аз фәһмең генә, Булмага мөмкин идең бит бай кеше, Сәүдәгәрләрнең күгендә ай кеше. Әмма вакътың үтте тыңлап әкиятем, Тыңлаганга, билгеле, күп «рәхмәтем». Син мине тоттың. Беләмсең, шул чагын Тиз генә ярсаң иде син корсагым, Күрер идең зур асыл таш ятканын, Мәңге байтырга кәфил шул тапканың. Бер дә ялгансыз, күкәйдән зур таш ул, Дөньяда юк, булса да тик бер таш ул! Син үләр чакта бу байлыкка батып, Тик гакыл юктан карап калдың катып». Мондый сүздән абзыйның үзгәрде төс, Ул песи күк булды әйтелгән «прес!» Алга, артка атлый алмый ул кыеп, Һәм баса никтер аяклар да кыек. Аптырый, ботка суга, «ах» дип куя, «Ах, җүләр мин, ах, мин ахмак!» дип куя. Шунда да уйлап таба бер хәйләне, – Хәйләле дөнья, диләр, бит файдалы. «Ләктереп» булмас микән дип бер тагын, Бай чәчәргә башлый юк сүз борчагын. Ул килә кошка таба җылшып кына, Алдалап тотмаммы дип, тыршып кына. Йөртә, урнында тоталмый күзләрен Һәм үзенчә башлый хәйлә сүзләрен: «И кошым, син мескнем, син Чыпчыгым, Мин сөйлим, тыңла сүземнең чып-чынын. Мин карыйм һәм дә күрәм: кош халкы сез, Валлаһи, дим, мин сиңайтим, жалкы сез... Йорт-нигезсез, анда оч һәм монда оч, Шәпмени, җә, бу чегәннәрчә тормыш? Җәй көнендә – анда яхшы, ичмасам; Куркыныч бит кышны сезчә кышласаң. Ул кара көзнең кыраулы кырлары! Чиркәнеч һәм вак, суык яңгырлары! Кыш тагын да: кар, яман салкын буран! Очмыйлар кошлар өшүдән куркудан. Әмма йортларда минем соң улмыни?! Анда бар: ни нәрсәне күңлең тели. Мич ягабыз, булса салкын, эсситеп, Җәй көнеме дип торырсың, ис китеп. Һич исәп юк, бездә бик мул аш та су, Һәр заман күрнеп тора артып ташу. Син очып йөргәнче, кошчык, пррр да пррр! Ташла иске тормышыңны – бездә тор». Билгеле, кош алдавын Байның белә, Абзыйдан ул кяһкаһә берлән көлә: «Абзый! Абзый! Булмаган син, пешмәгән, Корсагың үскән, ә гакълың үсмәгән. Дәгъвалыйсың, сүзгә шәп тә телгә шәп; Эш гакылга килсә, нәкъ син бер ишәк. «Үткән эш кайтмый» дигәнне аңладың, Син мине тоттың да саклый алмадың. Син җылыйсың, һәм дә күңлең кайгыра, «Үткән эш кайтмый, үкен син, үл, җыла!» Һәрвакыт чиксез пошар инде эчең, Хәсрәтеңнән, бәлки, ташларсың эшең. Һәм хәзер «алма көчең җитмәслек эш»: Мин тотылмыйм – хәйләлә син һәм җылыш. Сездиләргә сезчә: «Чыпчык баш», – диләр, Әмма бездә сездән артык баш, миләр. Мин: «Ышанма төрле юк-барга», – дидем, Син минем юк әкиятемгә баш идең. Син, түгел адәм, ышандың кошка да, Инде ләкмәм җәйгә дә һәм кышка да... Аңладыңмы? Өч хәкыйкать шул иде, Һәр өче мәкъбуль иде, мәгъкуль иде. Соң, җүләр, азрак кына уйлап кара: Ул минем эчтә асыл ташлар кая! Җитмәсә, ул таш күкәйдән зур тагын, Ул сыярлыкмы минем соң корсагым? Син үзең учлап тотып тордың мине, Иң-буемны үлчәдең, күрдең мине: Бер күкәй хәтле бөтен гәүдәм дә юк, Бәс, синең хәтле җүләр адәм дә юк!» Сүкте Чыпчыкны, төкерде җиргә Бай, Көлкегә калганга хурланды бугай. Бай бу эшне әйтмәде һичкемгә дә, Ачмады серне хатынга, иргә дә. Булган эшне чәчми йөрде ул һаман, Торды яшьреп нәкъ егерме ел тәмам. Тик фәкать бер көнне «башка ис тигәч», Азрак эчкәч, башка киткәчтән «пирәш», – Кемгәдер ул иске серне итте фаш, Бәлки, шагыйрь шуннан иткән икътибас."
"I Төркия бетә Дип һәркем көтә, – Балканнар эше Гел алга китә. Тик шул Әдернә Алынмый менә. Яния, Шкудра Тиде теңкәмә. Чыталҗа яман, Аузы тулган кан, Туплар дисеңме, Зурлар дөньядан. Ай-һай, Чыталҗа, Син майлы калҗа; Сине йотмыйча, Истамбул кайда? II Сүзләр куештык, Дүртәү сугыштык; Зур кошлар төсле, Лондонга очтык. Монда төрекләр – Ямьсез терекләр – Авызларыннан Чәчәләр утлар! «Сез кемсез, – диләр, – Без төркез», – диләр; Җиңелдек дип һич Өмет өзмиләр; Диләр: «Госманлы Өч истихкямны Кулда тотканда, Туктатмас канны. Артык шаулыйсыз, Бик күп даулыйсыз. Нигә тарихтан Гыйбрәт алмыйсыз? Руслар да җиңде, Якынгук килде; Аңар нәмсәләр Күпме җир бирде? Курыкма, нәмсәләр – Безнең кемсәләр, Вильһелем лаек, Калиф дисәләр. Безгә бар да бер, Итсәгез сабыр, Чыталҗада да Сезгә бар кабер!» 1913"
"Һәрбер имам бездә койрык булган чакта, Койрык сүзе безгә бойрык булган чакта, 1 – Фәлән сәләф фәлән әйткән, фәлән бул, – дип , Җаһил мулла әмер бойрып торган чакта, – Чыкты, ахры, бездән дә бер бөтен кеше, Яхшы аңлап, тәкъдир итү читен кеше; Татарда да гыйрфан уты кабынганны Күрсәтергә күтәрелгән төтен кеше. Кирәк булса, әйтеп бирәм: ул шәп хәзрәт, Тулган ай күк балкып чыккан Шиһаб хәзрәт, Мәгарифкә әүвәл башлап адым салган, Милләт өчен бәһа җитмәс кыйбат хәзрәт. Ул итсә дә хәдис, аятьне күп нәкыль, 2 Булып бетми аның гакълы нәкыльгә кол ; Инсан дигән шәрәфле бер мәхлукта* ул Бар дип белә хаким гакыл вә хөр гакыл. 3 Дәлил итә «Тәзәккәрү!» аятьләрен , Раушан итә шул аятьнең һәр якларын; «Тәфәккәрү!» аятьләрен таяк итә Тик белгүче муллаларга тамакларын. Аңлангачтын Коръәндәге бик күп серләр, Үз-үзендән агаралар дини керләр; Бу эшләргә Шиһаб хәзрәт сәбәп диеп, Даһи кулын үбә башлый күп мөнкирләр. – Кемнән алдык дин фикрендә истикълялне? Кем ташытты ушбу бәхет, бу икъбальне? Ничек өздек «уйлауда да» коллык җебен? – «Хәзрәт»тән ул безгә мирас булып калды. Чыкты, әлбәт, бу даһигә сәфил дошман; Чыккан дошман мәгълүб булып чыкты эштән. Олугълыкта, өстенлектә Шиһаб хәзрәт Этләр буе җиталмаслык җиргә кичкән. 4 Бер җан белән тиздән милләт итә бәйрәм , Шәрәфәтләп, туган көнне бу мөхтәрәм; Җисме үлек, исме терек бу хәзрәтне Мәхшәргәчә телләр сөйләр, язар каләм!"
"(Русчадан мокътәбәс) Гафу әйлә, кичер мине, Ходам җаным, Бик еш була кәҗәләнеп җылауларым; Кайсы чакта артык шаян булып китеп, Берчак юктан гына ямансылауларым. Кичрелсәче, Тәңрем, бәгърем әти, әни, Дәү әнием, апайларым, бабай, әби; Хозурыңда гәүһәр яшем түгеп телим, Кабул әйлә, Тәңрем, әле мин бик «нәни». Йокымда да күрсәтмәгел яман төшләр (Аннан куркып уянгалыйм һаман кичләр); Иртә белән мин торганда, матур булып, Гөрләп торсын шытыр-шытыр янган мичләр. Һәм бер эшне әнкәемнең иснә төшер, Дисен аңар бер фәрештәң: «Коймак пешер!» Иртә белән коймак ашап чәй эчкәчтән, Тәңрем, сиңа кыйлырмын мин меңләп шөкер. Иртәгә көн матур булсын һәм бик аяз, Бакчабызда төрле кошлар бирсен аваз; Шаян энем курчакларга тимәсен лә! – Бигрәк монсын изге ләүхелмәхфузга яз!"
"1 Рус мәүлүде үтеп китте, көннәр суык, Колакларда, борыннарда өрлә куык; Җылы мичсез кибетләрдә сатучылар Малын сата, бии-бии кулын уып. Байлар кигән тиен толып, төлке толып, 1 Үз фикренчә, Печән базар күрке булып; Куллар сузу, ялангачлык, ертык җилән Күрнә аңар кызык булып, көлке булып. Хулиганнар груһлана казенкага, Суык чөнки – сызлый арка һәм җилкә дә; Ушбу халык, кабак ничек ачылгач та, Бик нык суга гөнаһы юк бутылкага, – Диеп аңар: «Эчеңдәге суың чыгар, Аның белән безне җылыт, безне сугар; Эчтән безгә бишмәт киерт, чикмән киерт, Көчле хәмер! Синең кулда зур ихтыяр». Шәкерт белән школьниклар тиз-тиз атлый, Йөгрә алар, колакларын саклый-саклый; Дошман шәкерт, школьниклар арасында Бу хәл – суык мәҗбүр иткән иттифак, ди. 2 Юлга чыксаң – җилләр каршы, туры була, Буран чыкса – адаштыргыч юлы була; Кинәт кенә җиккән атың туктап кала, Җаның курка: карак очрый, бүре була. – Монда кара, явыз, усал, мәлгунь бүре! Тамагыңа күсәк белән лом кергере; Мужикларның тырма теше кеби тешең «Мәгыйшәтче» мие мислендә чергере! Нигә соң син мескин мәҗбүр мужикларны Талавыңда беләлмисең хәд-чикләрне? Мужик әллә сиңа азык булып туып, Җирән атын сиңа булсын дип җиккәнме?! 3 3 Суык инде; Кабан күле чынлап катты: Юргаларга башлар инде байлар аты; Көн юргала, төн юргала, тик юргала, – 4 Узалмассың «акыллы баш» Ишморатны . Әүкатлене тешли алмый салкын, суык, 5 Черек күлдә , берсен-берсе куып-куып, Җегет белән кызлар йөри шаркылдашып, Боз өстендә тимераяк берлән шуып. 4 Никтер кичә озак йөрдем урамда мин, Гаҗиз булдым эчем-тышым туңганга мин; Җылныр өчен берәү белән сугъшыйм, димен, Юлда торып, кеше сайлыйм сугарга мин. Күрдем шунда: берәү бара таза гына, Өсте-башы чибәр генә, яңа гына; Читкә генә карап барган чагы иде, Мин «чалт!» итеп менеп төштем яңагына. Сиздем шунда: тәнем җылнып китте, кызып, Дөп! дөп! итә мине сыйлап төшкән йозрык; Явыз тагын артык җылтып куймасын дип, Без бәндәңез бик тиз генә торып «сыздык». Читкә киткәч, гайрәтләнәм мин абзыйга: «Тукта әле, бирермен, дим, мин аузыңа!» Тагы килеп абзам берне бирмәсен дип, Атлыйм үзем артка һаман аз-аз гына. 5 Рус кардәшләр бигрәк каты кыйлды бәйрәм, Бик күп семья башы эчеп улды әрәм; Былтыр, хәер, безнең кайсы бәйрәмдәдер, Татарлар да үлде эчеп берән-сәрән. Эчә халык суык дип тә, бәйрәм дип тә, Эчә халык хәләл дип тә, хәрам дип тә; «Кытайский әфлисуннар яшьнектә», – дип, «Эчми үткән яшьлек гомре әрәм», – дип тә. Халык җыруы: Кытайский әфлисун Килә, диләр, яшьнектә; Картайгачдин үкенерсең, Типтереп кал яшьлектә!"
"Көн туа. Һәр көнне хикмәт, мәгънәдән буш эш күрәм; Күз йомалмыйм төн буе, йомсам – коточкыч төш күрәм. Юк янымда чын кеше, булганда да – мин чит күрәм; Белмәдем капшап, фәкать һәр йөздә кәгазь бит күрәм. Бетте иман, мәрхәмәт, шәфкать, мәхәббәткә тәмам; Бәйле корбанлык кеби, алда кызыл кан, ит күрәм. Бар хәятым салкыныннан туңды җан, катты күңел; Һәр ягында бар җиһанның зәмһәрирдән чик күрәм. Кышта очкан күбәләк төсле гүзәл кызлар миңа; «Ник йөриләр?» – дим, кирәксез бер чуарлык дип күрәм. Җиргә нык басмыйм – аяк астымда йомшаклык күрәм; И үлем! Мин синдә бер хәсрәт вә бер шатлык күрәм. Акмый тышка мәгънәләр – кипкән күңелнең чишмәсе; Калган урнында һәлакәт чокры, баткаклык күрәм. Юк нәҗат, фикрем чөерсәм дә үземнән үзгәгә; Козгын – ислам гәүдәсендә, кәгъбәсендә пот күрәм. Тик болай бер аурумынмы? Әллә Обломовтамы*? Көн саен йөз сулса сулсын, җанда ник кытлык күрәм?! Ауру җанның бишмәте-тәнне дәваның төрлесе Берлә һәр көнне ямыйм, иртән тагын ертык күрәм. Бар иде ялгыз калып, җырлап юанган чакларым, Ярты җырда инде күкрәкне тотам да йөткерәм!"
"(Кечкенә ядкяр) Әллә кем Әнвәр?! Әллә җен Әнвәр? Әллә фәрештә? Әллә пәйгамбәр? Әллә мең җаны, Таумы – вөҗданы? Дөньядан гали Фикре – изганы. Күңлемдә булган Аңар хөсне зан Инде, һичшиксез, Чикләрдән узган. Тагы бер Гайса 1 Дарга асылса , Рәфгъ итәр төсле, Әнвәр бәк булса. Табынмый потка, Ибраһим утка 2 Атылган , минчә, Әнвәр бәк юкка. 3 Өхед дошманы Рәсүлулланы Таш берлән орды – Акты теш каны. Шунда пәйгамбәр Янында Әнвәр Булса, шатланмас Иде мөнкәрләр. Шиксез, Бәдердә Шатлык хәрбендә Әнвәр бәк рухы Булгандыр бергә. Әнвәр шундый нам – Ул җанлы Ислам, Госманлы түгел, Ул үзе Госман."
"Күз карашыңда синең дөнья күренде мәңге төн; Киттең эзләп син, аны яктыртмага, идеал утын. Гайрәт иттең, армый-талмый йөрдең ушбу юлда син, Чын сөбатлә алга бардың, бакмый уңга-сулга син. Мин әле хәйран һаман да, белмәдем ни булганын; Нәрсәгә артка карыйсың, утка калгач бер адым? Ялтырау күрдеңме артта? Ут түгел ул – алтын ул; Юк мөкаддәс нур да анда, юк җылылык – салкын ул. Изге юлны һәрвакыт алдап шулай кыскарта ул, Син сатылмассыңмы дип, фикрең үзенә тарта ул. Артка бакма, даһием, идеал һаман да алда ул; Алга барганнарга тик табыла табылса – Алла ул!"
"Зур бәхет инсанга – һәр көн, һәр сәгатьтә яхшыру; Яхшыру юк, булса анда «Яхшы мин!» дип лаф ору."
"1 Кардан ак, сөттән дә аграк, актан ак Падишаһ ачты «Мөнафис» нам канат. Җыйла халкы шул канатның астына, Тулды өч йөз ел Романов нәсленә. 2 Һәр күренгәндә шимальдән ак болыт, Без көтеп тордык өмидләр, шат булып, – Дип аны: ул падишаһ һәм тәхтедер, Дип: шушында без татарның бәхтедер, Дип: гариб башларга энҗүләр төшәр, Мәңге михнәт, мәңге рәнҗүләр кичәр. 3 Рус җирендә без әсәрле, эзле без, Тарихында бер дә тапсыз көзге без. Рус белән тормыш кичердек сайрашып, Тел, лөгать, гадәт вә әхлак алмашып. Бергә тормыш, бергәлек чиктән ашып, Без шаярыштык, вакытлар алмашып. 4 Һич бетәрме тарихи бу бергәлек? – Без туган бер җепкә бергә теркәлеп. Без сугышта юлбарыстан көчлебез, Без тынычта аттан артык эшлибез. Шул халыкныңмы хокукка хаккы юк? – Хакъкыбыз уртак ватанда шактый ук! 5 Падишаһ, бу көнге парлак бәйрәмең Котлыйдыр йөзләрчә мильон адәмең. Җыйла халкың ак канатың астына, Ихтирамән затыңа, зур нәслеңә, – Төшсен әзрәк, дип, күләнкә безгә дә, Бәлки, кипмәсме бу яшь, дип, күздә дә. Һәрвакыт: «Юкмы мөнафис?» сүзләре, Тилмерә эзләп җиңеллек күзләре. Бер сүзең – мең канлы коллар гафведер, Бер ишарәң – мең җинаять мәхведер. Зур «Мөнафис» берлә җанлансын халык, Бар моңын, барлык зарын өстән салып. * Кардан ак, сөттән дә аграк, актан ак Падишаһ ачты «Мөнафис» нам канат. Җыйла халкы шул канатның астына, Тулды өч йөз ел Романов нәсленә."
"Көчләремне мин кара көннәргә саклый алмадым, Көннәремнең һичберен дә чөнки ак ди алмадым. Булды юлда киртәләр, эттән күбәйде дошманым, Чөнки залимнәрне, өстеннәрне яклый алмадым. Кайтмады үч, бетте көч, сынды кылыч – шул булды эш: Керләнеп беттем үзем, дөньяны пакьли алмадым."
"Яз язу, ләкин кызыкма һичвакыт шөһрәткә син; Бик төренмә, иртәгүк артык булыр чүпрәккә син. Тапмасам шөһрәт, сизәлмәсләр димә күңлемдәген, Зур тәрәзә бар дип аңла дөньяга күкрәктә син."
"Кирәк анчак яшәр микъдар ашарга, Кирәкми тик ашарга дип яшәргә. ТӘФСИРМЕ? ТӘРҖЕМӘМЕ? Һәр заман кем насры берлән фәтхекилсә Алланың, Һич тә бер көч туктаталмый, манигы булмый аның. Син күрерсең тугъры юл тапканны күп төркем халык, Хәмд-ү-тәсбих өннәре берлән гөрелдәр урталык. Мәккәдә ачты бүген якты иманга баб Ходай, Ярлыкау эстә, шөкер ит, тәүбә кыйл, тәүваб Ходай!"
"(Кыйтга) И мөхәррир! Кайсына биргән яшен күз кибриа! И мосаувир! Кемгә биргән пакь вә чын сүз кибриа! Кайт әле монда ватанга, кайт әле, саргайтмәле! Күз карашыңнан керер җир тапмасынчы кер, рия! Алты елда үзгәреп китте лөгать һәм истилях, Сәүдәгәрлектер зыялылык вә сәүдәдер зыя. Җанлырак тормыш та бетте, шанлырак бер эш тә юк, 1 Бер-берен чәйни Бишенче елдагы күп әүлия . Алты ел торды чупансыз, айрылышты яшь көтү; Карт бүре күк, бары корган айрым-айрым бер оя. 2 «Ул Гомәрдән курка шәйтаннар» дигән төсле рәсүл, Бер карашың иң шома ялганчыны сүздән тыя..."
"Һичвакыт булмый пәшиман садә тордым дип кеше; Кан җылый күп чакта фәүкыльгадә тордым дип кеше. Җан тынычланды димә, булганга малда артыгың, Артык ул – алганга нәмәгълүм гарибләр актыгын. Эстәмимсең буй бөгәргә? Ирнәсең эшләргә эш? Йә телән син, йә фәкыйрь кардәшне көчләргә кереш! Тәмле булганга гаҗәпләнмә бу байлар ашлары, Күп вакыт борчы, тозы – мескин гидайлар яшьләре."
"Хәзрәти Пушкин вә Лермонтов әгәр булса кояш, Ай кеби, нурны алардан икътибас иткән бу баш. * Булмый Пушкин шигърене һич хаинанә үз итеп, Булса да «Әлхәм» уку ул өр-яңа бер сүз итеп. * Аузын эт япмас, фәкать уйнар гариб сазым минем, 1 Мокътәбислектә Жуковский – зур остазым минем."
"Безгә ят-чит телдәге изге фикерне тәрҗемә Биш вакытта биш намаз күк керде инде фарзыма. Бу «Толстой сүзләре»н дә хасладым буш вакътыма, Күп вакыт моңлы күңелнең саф, аяз, хуш вакътына. 1 Әйтмәгез: «Ул – иске сүз, «Гайнел-гыйлем» дә күп иде», Әйтсәгез, сездән сорыйм мин: бездә нәрсә юк иде?!"
"Мәкаль бардыр: «Урыс байса – сала аулында дәү чиркәү; Татар байса – хатын асрый, була хатыны өчәү-дүртәү». Гүзәл тәфсир кыйлынса, бу мәкальдән ушбудыр матлаб: «Урыс байса – сала чиркәү, вәләкин әүвәле – мәктәп»."
"Ут, төтен, фабрик-завод берлә һаман кайный Казан; Имгәтеп ташлап савын, сау эшчеләр сайлый Казан."
"Укымаган мәхдүмнәрне мулла кую яңа чыкты, – Мәскәү малын ябып калу яңа чыкты. Әүвәлдәге хаҗилар суфи иде, – Хаҗи булып кеше алдалау яңа чыкты. Әүвәлдәге ишаннар да тәкъва иде, – Ишан булып акча җыю яңа чыкты. Мөселманнар бер-берсенә кардәш иде, – Хулиганлык, шпионлык яңа чыкты. ҖАБИР ХӘЗРӘТ МАКТАНА... Утыз биштә мәхәллә башы булдым, Кырык яшьтә Дума әгъзасы булдым; Бу хәзрәттә дини хис бар, диделәр, Думада динне бу саклар, диделәр. Бу көндә мин ишанлыкның юлында, – 1 Тройскидән шәһадәт бар кулымда . Бу көн мин – «Дин-мәгыйшәт»кә язучы Вә яшьләр юлына чокыр казучы. Вәгазь әйтәм халыкка җомгаларда, Котыртам: каршы торсыннар аларга. Симердем мин – сигез пот булдым инде: Ашаганым мөселман ашы сеңде."
"Җан сатар, вөҗдан сатар, Белмим-беләм юк – лаф атар; Искелекне сөрмә иткән. – Тап, бу кем?! – Белдем: татар. Яз эреп беткәндә кар, боз Һәм никях вакътында кыз Күл ясыйлар күз яшеннән. – Җә, бусы кем, тапчыңыз? Ат дисәң, арбасы юк һәм Күздә канлы яше чук; Йөгрә көн-төн, юк йокы, арганы юк. Куркадыр: тозсыз бу ашым, Тагы калган кайнасы; Зәһрене сачә моңарга. – Кем бу? – Бар кайнанасы. Ал галстук, ак яка, Шып-шыр кесә – байлык сата; Кыш буенча тук була бу, Ач җатадыр җәй ката. Мәгълүмат тездән, белем шәп! Юк сүзендә бер хата. Белмидер үз үлчәвен. – Әйт, кем булыр бу сапсата?"
"Нинди күп бездә ятимнәрне талаучы бәндәләр! Җантимерләрнең итек астын ялаучы бәндәләр. Ярлыга ярты тиен артса – җылаучы бәндәләр, Күзгә, ачларга аяп, төкерек сылаучы бәндәләр. Күп, шөкер! – Бездә исәпсез күп иманлы бәндәләр, Әмма юк соң, юк туры динле вә җанлы бәндәләр. Бай халык! Бай милләтемдә шактый ишле бәндәләр, Тик... Ходай, ник каргадың? – юк бер дә башлы бәндәләр. Бездә бар комган, читек, казылык сатучы бәндәләр, Бармы ачларга сынык икмәк атучы бәндәләр? Без хәез-истинҗаны ятлап та белгән бәндәләр, Без «фани» тормышны ташлап, бик тиз үлгән бәндәләр. 1 Бездә бик күп бит «Мөхәммәдия» көйләүче бәндәләр, Тик менә... бик-бик сирәк идеал биләүче бәндәләр. Бездә байтак зур авызлы, оста телле бәндәләр, Тик күренми күпне белгән, тук күңелле бәндәләр. Ис тә киткеч бездә күп зур-зур сакаллы бәндәләр, Әмма һич артык күренми хәлле-маллы бәндәләр. Бездә аз-маз чыккалый динне танучы бәндәләр, Бармы мәзлум кыз-хатынны кызганучы бәндәләр? Күп – «мөселманлык калыпта» дип белүче бәндәләр, Күп – газаплы, көчле яшьләрдән көлүче бәндәләр. 2 Юкмы диңгезнең суын зәмзәм дип эчкән бәндәләр? Бармы бер чында адәмлеккә ирешкән бәндәләр? Бездә беткәнме оятсыз, исрек, азгын бәндәләр? Бармы үз халкын сөеп эшләүче алтын бәндәләр? Бездә, шиксез, күп – намазны ташламаучы бәндәләр, Азмы таз башлыкны пакь дингә ямаучы бәндәләр? Бездә бар: «Илһам, каләм – сатлык», – диюче бәндәләр, Ак яка, тарту, эчү – «аклык» диюче бәндәләр. * * * «Амур» – фәхеш рестораны, Яшәп килә күп заман. Шул «Амур»да мөселманнар Хаҗ кыйлалар тидия. Әгәр булса җомга көн, Бер дә кайтма – шунда кун; Гаҗаибләр, гараибләр Син күрерсең тидия. Әгәр белсәң мулланы, Укып чыккач җомганы, Кыткылдагач тамагы, Вәгазь сөйләп тидия, Әкрен басып җыш кына «Амур» якка ычкына."
"[«Шагыйре мәшһүр» Вакыйф Җәлалигә тәкълид] Мин уйлыйм, йә көләм, йә егълыймын да, Мин уйныйм, һәм йөрим, һәм йоклыймын да; Мин ашыйм, йә эчәм, йә кикрәмен дә, Мин йөрим һәм торам, һәм сикрәмен дә; Мин төчкерәм, йә пошкырам, йә какрамын да, Мин мышныйм, һәм сөйлим, һәм акрамын да; Мин киенәм, йә тишенәм, йә ябынамын да, Мин сөртенәм, йә таям һәм абынамын да, – Шуның өчен сине яратамын да."
